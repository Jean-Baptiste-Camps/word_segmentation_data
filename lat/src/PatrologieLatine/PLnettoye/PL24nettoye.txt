
PATROLOGIAE TOMUS XXIu.

S. HIERONYMI

TOMUS QUARTUS.


PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER. ou PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM BITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXIu.


S. HIERONYMI



TOMUS QUARTUS.


PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER. ou PETIT-MONTROUGE. 1845.


uolume title page


S. EUSEBII HIERONYMI

STRIDONENSIS PRESBYTERI

OPERA OMNIA

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM IOANNIS MARTIANAEI HUIUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, uERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM uULGATIS AUCTA, INNUMERIS NOTIS, OBSERuATIONIBUS, CORRECTIONIBUS ILLUSTRATA, STUDIO ET LABORE uALLARSII ET MAFFAEII uERONAE PRESBYTERORUM, OPERAM NAuANTIBUS ALIIS IN EADEM CIuITATE LITTERATIS uIRIS. EDITIO PARISIORUM NOuISSIMA EX SECUNDA AB IPSIS uERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE ET AD ULTIMUM RECOGNOSCENTE I. P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS QUARTUS.


uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, ou PETIT-MONTROUGE. 1845.


ELENCHUS OPERUM. QUAE IN HOC TOMO CONTINENTUR.

Commentariorum in Isaiam libri octo et decem. 	col. 9
Commentariorum in Ieremiam libri sex. 	679
Translatio homiliarum nouem origenis in uisiones Isaie. 	901
Abbreuiatio in Isaiam. 	937





Main uolume text




[OPERA OMNIA HIERONYMI STRIDONENSIS.]





PRAEFATIO.

Que Lectorem premonere oporteat, non tam mei muneris ornandi gratia, quam ut ille instructior ad legendum accedat, paucis expediam. Commentarios in Isaiam, ac Ieremiam complectitur quartus iste Hieronymianorum operum tomus. Atque illi quidem qui priorem Prophetam explicant, decem et octo libri sunt: quorum quintus, qui decem uisiones historica explanatione prosequitur, diu antequam in uniuersum Prophetam scribere S. Doctor instituisset, ab ipso est elucubratus, hanc sedulo exigente operam Amabile nescio quo Pannonie regionis episcopo, cuius et nomini inscribitur. Postea cum in se recepisset Isaiam ex integro exponere, eum quoque librum Commentario inseruit, ne quam antea explicuerat earum uisionum historiam superfluo replicaret: solamque adeo anagogen duobus subsequentibus, sexto ac septimo, per eadem uisionum capita recurrens, pretermissa historia, inuestigat. Eum porro diximus in Notis Chronologicis ad epistolam in nostra recensione 68 ad annum pertinere 397, quam epocham si denuo hic uelimus argumentis experiri, nimis multa dicenda sint, repetendaque egre ualetudinis, in quam subsequenti anno Hieronymus incidit, nota Chronologis antea non animaduersa, multaque in eam rem longius arcessenda, que ad laudatam epistolam, et ad 71 et 72 opportune magis edisseruimus. Nunc ipsius Commentarii in uniuersum Prophetam etas querenda est: quod tamen utpote longi operis studium non uni anno ascripserim, maxime cum et aliis tunc fuisse curis distentum, et notariorum laborasse inopia, denique etate et corporis imbecillitate confectum se in Prefationibus librorum dicat. At satis quidem erudite Tillemontius inceptum opus anno 408 subsequentibus nono aut decimo supra quadringentesimum expletum perfectumque arbitratus est. Coniecerat enim Stilichonis necem, que anni 408 mense Augusto patrata est, denotari in undecimi libri Prefatione iis uerbis, quibus se ab impacta calumnia, quod barbarum Romani ducem exercitus suggillasset, purgat sanctiss. Doctor, Nec est, inquiens, generalis disputatio unius persone iniuria: que cum benigno meorum studio caueretur, Dei iudicio repente sublata est. uerum, ut hec perquam proxima ueritati coniectura sit, eum quidem librum Stilichonis posteriorem morte esse, non autem quanto temporis spatio, indicauerit. Quamobrem certior multo eius epoche ratio est, que ex aliarum serie lucubrationum colligitur, et cum primis Commentarii in Ezechielem, quem cum ineunti anno 411 ascribamus, pro certo quoque habemus, Auctore ipso fideiubente in Prefatione, recens expleto in Isaiam Commentario, inchoatum. Finitis, inquit, in Isaiam decem et octo Explanationum uoluminibus, ad Ezechiel . . . . . . transire cupiebam . . . . . Et ecce subito mors mihi Pammachii, atque Marcelle, Romane urbis obsidio, multorumque fratrum et sororum dormitio nuntiata est, et cetera, que uno tenore subsequuntur, idemque tempus designant. uicissim ne operis initium ante quadringentesimum decimum putes, hoc uetat sane luculentissimum testimonium in Commentariis in ipsum Isaiam tertio statim libro: De hac uisione  ante annos circiter triginta cum essem Constantinopoli, et apud uirum eloquentissimum Gregorium Nazianzenum tunc eiusdem urbis episcopum sanctarum Scripturarum studiis erudirer, scio me breuem dictasse, subitumque tractatum, ut experimentum caperem ingenioli mei. Hi enim triginta ferme anni ab octogesimo primo eoque medio supra trecentesimum computandi sunt: quo tempore Gregorius regie urbis cathedram tenuit, a Maio scilicet post abrogatum Maximum Cynicum ad Iulium mensem, quo sese ipse in ecumenico Concilio abdicauit. Atque adeo, ut breuissimam rationem ineas, ac putes trigesimum dici rotundo numero, qui annus fuerit undetrigesimus, eam summam conficias, ut saltem decimo supra quadringentesimum anno inceptam eius prophete Explanationem fatearis.

Qui hanc expiciunt in Ieremiam Commentarios, aliis subinde elucubrationibus, prout res ferebat, interpellatus S. Doctor per interualla dictauit: hocque fere postremum est eius ingenii monimentum et labor, quem fini proximum mors, aut que mortem preiuit egra  ualetudo, rerumque Ecclesie in peius dilabentium, quibus ferret suppetias, uicissitudo intercepit. Absoluendo operi unus modo aut alter, quo historica narratio contractiori stylo fuerat colligenda, liber desideratur. Nam in Generali Prefatione ostendimus, eam falso hactenus inualuisse ueterum ac recentiorum  sententiam, integros uiginti fuisse abs Hieronymo elucubratos, quibus iam diu olim quatuordecim temporum iniuria excidissent. Causam quoque eius erroris quasi digito monstrauimus eam exstitisse, quod sex Hieronymi libris in uno aliquo exemplari iam inde ante Cassiodorum quatuordecim Homilie Origenis in Ieremiam, quas S. Doctor Latine reddiderat, subnexe fuerint, atque habite totidem librorum loco. uerum hac de re pluribus in ea Prefatione num. 30, que si tanti sunt, ut recolas moneo: certum quippe ex earum serie rerum nobis est, S. Doctorem magnis subitisque heresis Pelagiane motibus, factionibusque impiorum hominum, qui in eum strenue pro recta fide dimicantem manus iniecere, ab incepto abreptum, prestare in eo quod ad finem usque exponere uoluisset, non potuisse. Iam sex illos quos aut tantummodo elaborauit, aut certe solos editionis honori permisit, quod eorum etatem spectat, inter Epistolam ad Ctesiphontem in nostra recensione 133 et Dialogum contra Pelagianos cum uulgo recepta sententia collocamus. Eaque palmaris causa est, quod in aliquot librorum Prologis, eius epistole qua contra Pelagii heresim uelitatur, mentionem facit, iisdemque totidem locis minitatur, nisi heretici resipiscant, iusto uolumine eorum insanie se responsurum. Eiusmodi est illud in Prefat. secundi libri, Auertimus parumper aures ne audiamus iudicium sanguinis, et interfectorum animas deploremus, qui opinione uirtutum, quotidie corruunt in superbiam, et Deo se similes arbitrantur . . . . . Quorum furori respondimus ut potuimus, et si Dominus uitam dederit, plenius responsuri sumus. Et in librum quartum, Cui  respondere diu tacens, et dolorem silentio deuorans crebra fratrum expostulatione compulsus sum, nec tamen hucusque prorupi, ut Auctorum nomina ponerem, malens eos corrigi, quam infamari. Et in fine: uerum hec in proprio, nisi tacuerint, Opere plenius exsequemur. Sic enimuero hec uidentur accipienda, ut primam illam contra Pelagianos uelitationem rogatu Ctesiphontis institutam designet, cum ait breuiter primum se et quoquo modo hereticis respondisse: et uicissim tres intelligat Dialogorum libros, cum id plenius et proprio Opere se pollicetur exsecuturum. Quin id sibi ipse Hieronymus uoluisse prioribus hisce Prologi uerbis innuit: Scripta iam ad Ctesiphontem epistola, in qua ad interrogata respondi, crebra fratrum expostulatio fuit, cur promissum Opus ultra differrem, in quo pollicitus sum me ad cunctas eorum, qui predicant, questiunculas responsurum. Cum adeo manifestum sit, suisque nos locis ostenderimus, inter utramque elucubrationem annum ferme intercedere, atque illum decimum quintum esse supra quadringentesimum, siue eius maximam partem: neque hoc porro dubium sit, huicmet anno ascribendos esse Commentarios. Quod si in primo eorum libro descripta ad Ctesiphontem epistola nullum uideatur esse uestigium, neutiquam tamen assentiendum Garnerio, qui in Marium Mercatorem dissertatione 6 ob eam causam ad Pelagiane hereseos initia librum hunc retrahit, siue anno ascribit supra quadringentesimum decimo tertio. In ipso enim libro in caput Ieremie tertium epistola ad Dardanum de Terra promissionis laudatur, quam in Notis Chronologicis ad annum quadringentesimum decimum quartum pertinere ostendimus, cum fuisset iam ille dignitate prefecti pretorio Galliarum denuo defunctus. Hieronymi uerba sunt: Edidi nuper libellum paruum de terra repromissionis. Equidem postremi duo quintus et sextus, si in sequentem annum differantur, non reluctabor: quando iam heretici ita uidentur inualuisse, ut non solum maledicta, sed uiolentas etiam manus in recte sentientes aduersarios iniicerent. Quin etiam ultro fatebimur, que in quarti quoque libri Prefatione dici obseruamus a S. Doctore, compulsum se crebra fratrum expostulatione hereticis respondere, nec tamen eousque prorupisse, ut Auctorum nomina poneret, rectius uideri ad ipsos Dialogorum libros, quam uti fecimus ad epistolam ad Ctesiphontem, referenda. uerum hec alios non  moueant, nec tam expedita ratione constant, ut lectorem a preconcepta uulgo sententia deiiciant.

Maior multo scrupulus in eo est quod Appendicis loco subnectimus. Cum enim id susceperimus, ut nichil eorum pretermittamus, que ad uniuersam Hieronymianorum operum collectionem iure pertineant, Origenis in Isaiam Homilias que supersunt omnino nouem, Latine olim explicatas, suppresso Interpretis nomine, quod illas Critici impense docti Hieronymo tribuant, quamquam secus, ut probatum imus, res habeat, huc adscitas iussimus, utpote uernilem sobolem germanis fetibus subseruire. Qui illas a Hieronymi calamo profectas uolunt, ut plerosque alios omittam, precipui sunt rei litterarie triumuiri, Erasmus, Huctius, ac Tillemontius. Atque Erasmus quidem ex eo probat, quod ipse S. Doctor testetur in Catalogo tale quidpiam ex Commentariis Origenis in Isaiam Latine se reddidisse, ubi recensitis duodeuiginti in Ieremiam atque Ezechielem Homiliis, quas de Greco Adamantii Latinas fecerat, alias iungit De Seraphim, et Osanna. Et uero de Seraphimis stantibus super solium Domini Isai. uI, 2, prior istarum que supersunt Homiliarum agit. Quam leue tamen argumentum hoc sit ad probandum et reliquas, que alias uisiones enarrant, Hieronymum habere interpretem, nemo non sentit. Sed illud apprime falsum, laudato de Seraphim syntagmate quidpiam denotari aliud, quam que ita inscribitur ad Damasum epistola, ac numerum in nostra recensione decimum octauum tenet: queque tantum abest, ut ab aliquo Origenis tractatu desumpta sic Latine adornata sit, ut potius contra ipsius Origenis sententiam non semel pugnet. uerosimilior Huetio coniectura capitur ex stylo, delectuque dictionum quarumdam, quas frequentius, ait, sibi Hieronymus asciscere amat. Quas profert in exemplum, he sunt: absconsus, Dominicus, nuncupatiuus; principale, pro eo quod est ; principari alicui, principalis, Prophetes, repromitto, repromissio, speculatorius, turpiloquium, Zabulus, cuncta Euangeliorum. Ego uero ex his quedam sequioris Latinitatis uocabula, ut sunt, nuncupatiuus, principari, speculatorius, turpiloquium, cuncta Euangeliorum, atque his similia, nedum frequentiora esse in Hieronymi scriptis, pernego prorsus inueniri. Reliqua si quando fortasse occurrant, non eius propria esse contendo, sed illi cum uniuerso Scriptorum eius eui choro communia. Ait deinde cum nona ex his in Isaiam Homiliis postrema sui parte truncata sit in editis eque ac mss. libris, eique supplende detracta olim fuerit postrema pars Homilie itidem none in Ieremiam, quam nemo dubitat, Hieronymi interpretationem esse, facile fieri potuisse, ut librarius imprudens ad describendam postremam illius partem, in huius postremam casu inciderit; hinc uero non inane sumi argumentum Homiliarum in Isaiam non secus interpretem fuisse Hieronymum ac Homiliarum in Ieremiam. Dixisset hinc colligi, quod profecto unum potest, coniectas in unum Origenianorum Operum exemplar in utrumque prophetam Homilias, nulla interpretis, ut usuuenit in antiquis libris, sed auctoris ratione habita: idque unum ueteri librario fraudi fuisse, quod nonum utraque locum obtineret. Sed iam Tillemontii argumenta expendamus. Rufinus, ait ille, ut fauoris in Origenem Hieronymi exemplo suspicionem purgaret, eum scribit in Prefat. ad librum de Principiis, ultra septuaginta libellos Origenis, quos Homileticos appellauit, transtulisse. Si rationem ineas ex omnibus, duodetriginta in Ieremiam et Ezechielem, triginta quoque nouem in Lucam, tum duabus in Canticum Canticorum, nonnisi sexaginta nouem summam conficias; ut nichil adeo sit dubium, numerandas simul esse istas in Isaiam, quas nominatim lib. II Inuectiuarum num. 26, ait fuisse abs Hieronymo, cum Latine redderentur, Catholico sensui, quibusdam immutatis, accommodatas. De hoc altero testimonio mox dicam: nunc ad primum quod ex summa conficitur argumentum, nichil hoc mirum esse aio, si quas sexaginta nouem esse colligimus, Rufinus dixerit ultra septuaginta, ut rotundo, quod fieri amat, numero uteretur: nonnichil etiam exaggeraret, quo ipse excusabilior uideretur in Origenicis libris Latine interpretandis, si plus iactaret aduersarium in eadem palestra exercitum. Potuit  et inuidiosa diligentia obiicere que occurrunt scriptis Hieronymianis ex Adamantio intermixta: quiduis tandem aliud eo explendo numero, ut uere dixerit presbyter Aquileiensis, liceat excogitare, quam quod uolunt, Homilias in Isaiam, que nulle sunt, comprehendisse: et quas  si preter sexaginta nouem  laudatas nouisset, iam non septuaginta, sed ultra octoginta obliqua illa sedulitate laudasset. Testimonium porro illud ex secundo Inuectiuarum num. 26, quamquam alios multo magis sollicitat, non dissimulo. Opponit Hieronymo Rufinus, quod multa ex Origenis libris, que Christianas aures mouissent, in interpretatione Latina aut penitus subtraxerit, aut commodo sensu explicarit: cumque aliquot in hanc rem exempla adduxisset, Hec, inquit, et mille alia his similia in interpretationibus tuis, siue in his ipsis Homiliis  siue in Ieremia, uel in ISAIA, maxime autem in Ezechiele subtraxisti. Hoc scilicet palmare est argumentum ad Homilias in Isaiam Hieronymiane interpretationi ascribendas; nam et Homilie sunt, quod nemo dubitarit, eeque abs Hieronymo certo certius in Latinum ex Adamantio refuse, que precedunt proxime, ac subsequuntur in Ieremiam, et in Ezechielem. Attamen non eam fuisse Rufini mentem, nichilque illum de Homiliis in Isaiam cogitasse; sed aliud uoluisse Hieronymi scriptum in eum Prophetam cauillari, et pro certo habeo, et paucis demonstro. Scripserat S. Doctor ad Damasum tractatum, siue epistolam in nostra recensione 18, de Seraphim que Isaie uisio est cap. sexto: eumque locum, ubi duo Seraphim stantia in circuitu throni, et clamantia describuntur, que Origenes exposuerat Dominum nostrum Iesum Christum, et Spiritum sanctum, ille pro uetere ac nouo Testamento est interpretatus, illa sententia, in quam Greci Latinique passim concesserant, multis improbata. Postea nec semel cum ueluti Origenis symmystes iniuriose ab emulis traduceretur, quantum ab eius placitis abhorreret, hoc ipso exemplo comprobauit. Id uidere est cum alibi, tum precipue epist. 84, ad Pammachium et Oceanum, num. 3, ubi, In lectione, inquit, Isaia, in qua duo Seraphim clamantia describuntur, illo  interpretante Filium et Spiritum sanctum, nonne ego detestandam expositionem in duo Testamenta mutaui? Habetur liber in manibus ante uiginti annos editus. Hic enimuero libellus est, seu tractatus de Isaie uisione, quem notat Rufinus: hec Origeniana illa opinatio, quam ait, sibi permisisse Hieronymum ab eo quem preferebat sensu, ad meliorem conuertere. Nulle hic Homilie sunt in Isaiam: nichilque in eo laborandum ut in earum prima, quod facit Tillemontius, locum commoda interpretatione oblitum, aut plane dissimulatum reperias.

Sed ut, explosis que illas astruebant argumentis, demum et causas nonnullas proferamus, quibus constet, Hieronymo penitus abiudicandas: optimum illud cum primis esse uelim antiquis scriptoribus internoscendis argumentum, quod ex stylo sumitur. Tum ne ille in Hieronymiana lectione plane hospes sit, qui semilatinum, nequid plus dicam, interpretem, pro Hieronymo habeat. Huetius, opinor, cum ex eo quedam adduxit medie Latinitatis uocabula ad preconceptam opinionem asserendam, quam potius euerti ostendimus comparatione, multo tamen illis sequiora callide dissimularit: quod genus sunt, figuraliter, inuenibile, illud negotiorum, pro illud rei, magniloquax, sufficiens isto, pro hac contentus re, atque his similia; huius enim elegantie totus est sermo reliquus, subobscurus, incompositus, ne de syntaxi dicam aut agresti, aut ad Grecum ficta pueriliter. Stylus iste, si quod sentio profiteri liceat, Rufini est, quem et maxime Origenianis scriptis Latine interpretandis dedisse operam, et barbare locutionis tam sepe accusari scimus abs Hieronymo, ut de Grecis bonis Latina fecisse diceretur non bona. Quod si rem acu tetigi, miror magis, Rufinum ipsum propriis fetibus pro aliena sobole supponendis adhiberi fideiussorem. Iam uero  S. Pater cum cetera in Catalogo recensuerit, que ex Origene fuerat interpretatus, Homiliarum in Isaiam numquam meminit: neque integrum est opinari, post Catalogum manum earum interpretationi admouisse; ab eo enim tempore Origeniana doctrina in heresim prolabente, ita illam animo exspuit, ut confutare potius, quam Latinis propinare auribus deinceps studuerit. Ad hec in ipsis in Isaiam Commentariis, cum subinde eius uersionis commemorande fuisset nedum occasio, sed necessitas, numquam meminit: et in Prefatione prioris libri cum ipsas laudet uigintiquinque Homilias Origenis in hunc prophetam, ne uerbo quidem ex illis nouem istas Latine a se redditas monet. Denique et Prologo carent Homilie iste, quod unum esse discrimen ad Hieronymianas ab aliorum interpretationibus internoscendas notat Gelasius: carent quoque mss. auctoritate, aut ueteris alicuius testimonii suffragio: atque ut semel dicam, ita abs Hieronymi ingenio dissident, ut mirari non desinam, doctissimos uiros habere illas pro Hieronymianis potuisse.

 Tomum claudit In Isaiam paruula abbreuiatio de capitulis paucis, cuius quantum oporteat ad faciendum de Auctore periculum, nunc primum in lucem edimus. Ascribitur illa quidem Hieronymo in ueronensis bibliothece antiquissimo, atque optime cum primis note ms. libro, qui numero 24 ex nigro colore  prenotatur, et quedam alia continet uere Hieronymiana. Nihilosecius non puto in eo laborandum, ut adductis argumentis falso illam probemus magno Hieronymo tribui, a cuius germana ipsa in hunc prophetam Explanatione supposititie fraudis arguitur. Abunde satis erudito Lectori sit, eam non omnino oscitanter lustrasse oculis, ne fucum sibi ex hac uetustatis memoria fieri patiatur; et plane intelligat, studiosum quempiam pleraque omnia ex genuino Hieronymi Commentario sublegisse, iunxisse autem non ualde felicibus auspiciis, partimque additis ac partim detractis uerbis, suo illa ingenio coaptasse.





S. EUSEBII HIERONYMI STRIDONENSIS PRESBYTERI COMMENTARIORUM IN ISAIAM PROPHETAM LIBRI DUODEuIGINTI. 



Prologus.

 1-2 Expletis [a 1Kb] longo uix tempore in duodecim Prophetas uiginti explanationum libris, et in Danielem Commentariis, cogis me, uirgo Christi Eustochium, transire ad Isaiam: et quod sancte matri tue Paule, dum uiueret, pollicitus sum, tibi reddere. Quod quidem et eruditissimo uiro [b 1Kb] fratri tuo Pammachio promisisse me memini; cumque in affectu par sis, uincis presentia. Itaque et tibi et illi per te reddo quod debeo, obediens Christi preceptis, qui ait: Scrutamini Scripturas ; et, Querite, et inuenietis . Ne illud audiam cum Iudeis: Erratis, nescientes Scripturas, neque uirtutem Dei . Si enim iuxta apostolum Paulum  Christus Dei uirtus est, Deique sapientia; et qui nescit Scripturas, nescit Dei uirtutem  eiusque sapientiam: ignoratio Scripturarum, ignoratio Christi est. Unde orationum tuarum [c 1Kb] fultus  auxilio, que diebus ac noctibus in Dei lege meditaris, et templum es Spiritus sancti, imitabor patremfamilias, qui de thesauro suo profert noua et uetera; et sponsam dicentem in Cantico Canticorum: Noua et uetera, fratruelis meus, [d 1Kb] seruaui tibi ; 3-4 sicque exponam Isaiam, ut illum non solum Prophetam, sed euangelistam et Apostolum doceam. Ipse enim de se et de ceteris euangelistis ait: Quam speciosi pedes euangelizantium bona, euangelizantium pacem . Et ad ipsum quasi ad Apostolum loquitur Deus: Quem mittam, et quis ibit ad populum istum? Et ille respondit: Ecce ego, mitte me .

Nullusque putet, me uoluminis istius argumentum breui cupere sermone comprehendere: cum uniuersa  Domini sacramenta presens Scriptura contineat; et tam natus de uirgine Emmanuel, quam  illustrium patrator operum atque signorum: mortuus ac sepultus, et resurgens [a 1Kb] ab inferis, et Saluator uniuersarum gentium predicetur. Quid loquar de physica, ethica et [b 2Kb] logica? Quidquid sanctarum est Scripturarum: quidquid potest humana lingua proferre, et mortalium sensus accipere, isto uolumine continetur. De cuius mysteriis testatur ipse qui scripsit: Et erit uobis uisio omnium, sicut uerba libri signati: quem cum dederint scienti litteras, dicent: Lege istum. Et respondebit: Non possum, signatus est enim. Et dabitur liber nescienti litteras: diceturque ei, lege, et respondebit, nescio litteras . Siue igitur hunc librum dederis nescienti litteras Populo nationum, respondebit: Non possum legere: quia non didici litteras Scripturarum;  siue dederis Scribis et Phariseis, qui Regis litteras nosse se iactant, respondebunt: Non possumus legere: quia signatus est liber. Quid idcirco eis signatus est? quoniam non receperunt eum quem signauit Pater : qui habet clauem Dauid: Qui aperit, et nemo claudit; qui claudit, et nemo aperit .

Neque uero, [c 1Kb] ut Montanus cum insanis feminis somniat, Prophete in ecstasi sunt locuti, ut nescierint quid loquerentur, et cum alios erudirent, ipsi ignorarent quid dicerent. De quibus Apostolus ait: Nescientes que loquantur, neque de quibus affirment : sed iuxta Salomonem qui loquitur in Prouerbiis: Sapiens intelligit que profert de ore suo; et in labiis suis portabit scientiam , etiam ipsi sciebant  quid dicerent. Si enim sapientes erant Prophete, quod negare non possumus; et Moses omni eruditus sapientia loquebatur ad Dominum, et Dominus respondebat ei; et de Daniele ad principem Tyri dicitur: Numquid sapientior es Daniele ? et Dauid sapiens erat qui gloriabatur in Psalmo: Incerta et occulta sapientie tue manifestasti mihi , quomodo sapientes Prophete instar brutorum animantium quid dicerent, ignorabant? Legimus et in alio Apostoli loco: Spiritus Prophetarum Prophetis [d 1Kb] subiecti sunt : ut in sua habeant potestate, quando taceant, quando loquantur. Quod si cui uidetur infirmum, illud eiusdem Apostoli audiat: Prophete duo aut tres loquantur, et alii diiudicent: si autem alii fuerit reuelatum sedenti, prior taceat . Qua possunt ratione reticere, [e 1Kb] cum in ditione sit spiritus qui loquitur per Prophetas, uel tacere uel dicere? Si ergo intelligebant que dicebant, 5-6 cuncta sapientie rationisque sunt plena. Nec er uoce pulsatus ad aures eorum perueniebat; sed Deus loquebatur  in animo Prophetarum, iuxta illud quod alius Propheta dicit: Angelus qui loquebatur in me , et: Clamantes in cordibus nostris, Abba, pater . Et: Audiam quid loquatur in me Dominus Deus .

Unde post historie ueritatem, spiritualiter accipienda sunt omnia: et sic Iudea et Ierusalem, Babylon et Philisthiim, et Moab et Damascus, Aegyptus et desertum mare, Idumea et Arabia, [f 1Kb] ac uallis uisionis, et ad extremum Tyrus, et uisio quadrupedum intelligenda sunt; ut cuncta queramus in sensu, et in omnibus his, quasi sapiens architectus Paulus apostolus iaciat fundamentum, quod non est aliud preter Christum Iesum. Magnique laboris et operis est, omnem Isaie librum uelle edisserere, in  quo maiorum nostrorum ingenia sudauerunt: Grecorum dico. Ceterum apud Latinos grande silentium est, preter sancte memorie [g 1Kb] martyrem uictorinum, qui cum Apostolo dicere poterat: [h 1Kb] Etsi imperitus sermone, non tamen scientia .  Scripsit enim in hunc Prophetam iuxta editiones quatuor, usque ad uisionem quadrupedum in deserto, Origenes triginta uolumina, e quibus uicesimus sextus liber non inuenitur. Feruntur et alii sub nomine eius de uisione , duo ad Gratam libri, qui pseudographi putantur; et uigintiquinque [a 31Kb] Homilie, et , quas nos Excerpta possumus appellare. Eusebius quoque Pamphili iuxta historicam explanationem [b 1Kb] quindecim edidit uolumina; et Didymus, cuius amicitiis [c 1Kb] nuper usi sumus, ab eo loco ubi scriptum est: Consolamini, consolamini populum meum, sacerdotes: loquimini ad cor Ierusalem , usque ad finem uoluminis, decem et octo edidit tomos. Apollinaris autem more suo sic exponit omnia, ut uniuersa transcurrat,  et punctis quibusdam atque interuallis, immo  compendiis grandis uie spatia preteruolet: ut non tam Commentarios quam indices capitulorum nos legere credamus. Ex quo animaduertis, quante difficultatis sit, ut Latini nostri, quorum aures fastidiose sunt, et ad intelligendas Scripturas sanctas nauseant, plausuque tantum eloquentie delectantur, mihi ignoscant, si prolixius locutus fuero; cum Isaias duodecim Prophetis iuxta numerum uersuum, [d 1Kb] aut equalis, aut maior sit. Sicubi autem pretermissis LXX de Hebraico disputaui, illud in causa est quod aut eadem, aut similia sunt pleraque cum ceteris, et duplici editione proposita, nolui libros explanationis extendere, qui etiam in simplici explanatione modum breuitatis excedunt. Sed iam propositum exsequamur.



LIBER PRIMUS.


 7  uisio Isaie, filii Amos, quam uidit super Iudam et Ierusalem, in diebus Ozie, Ioatham, Achaz et Ezechie, regum Iuda. Pro Iuda, in quo significantur due tribus, LXX et Theodotio posuere, Iudeam, que totam terram duodecim tribuum ostendit. Et pro eo quod nos ex Hebreo uertimus, super Iudam et Ierusalem: illi interpretati sunt, contra Iudeam et Ierusalem. Symmachus more suo manifestius, [a 52Kb] de Iuda et Ierusalem; ut nec prospera, nec aduersa uelit titulo demonstrari: sed ea que de Iuda et Ierusalem in utramque partem Propheticus sermo predixerit. Ergo Isaias principaliter de duabus loquitur tribubus, Iuda et Beniamin: exceptis decem, que in Samaria erant, et uocabantur Ephraim et Isrel; et quas sub Ozia rege  Iuda, et Ierusalem, Phul rex Assyriorum uastare iam ceperat. Denique quinquagesimo et secundo imperii eius anno, regnante apud Samariam Phacee filio Romelie, uenit Teglathphalasar rex Assyriorum,  et cepit Aion et Abel, domum Maacha: et Iane et Cedes et Asor et Galaad et Galileam, omnem terram Nephthali, et transtulit eos in Assyrios . Ex quo ostenditur, uicina euersione Samarie in commonitionem duarum tribuum hec uniuersa narrari.

Ozias autem ipse est, qui et Azarias, duplici nomine. Et uno quidem atque eodem tempore Isaiam, Osee, Iel, et Amos prophetasse, ex regibus qui ponuntur in titulo, cognoscimus: sed principium uerbi Domini fuit in Osee filio Beeri. Amos autem pater Isaie, non ut plerique autumant, tertius duodecim Prophetarum est, sed alius; diuersisque apud Hebreos scribuntur litteris. 8 Iste primam et extremam litteras habet ALEPH et SADE ; ille AIN  et SAMECH : et iste secundum quosdam interpretatur fortitudo, siue robustus; ille populus durus uel grauis: de quo in Amos plenius diximus. Non solum autem hic propheta, sed et alii cum habeant  in titulo: uisio quam uidit Isaias, siue Abdias, non inferunt quid uiderint. uerbi gratia: uidi Dominum Sabaoth sedentem super thronum excelsum et eleuatum et Seraphim duo in circuitu eius; sed que dicta sunt, narrant, id est: Audi, celum, et auribus percipe, terra . Et: Hec dicit Dominus Deus ad Idumeam. Auditum audiui a Domino, et legatum ad gentes misit . Prophete enim [a 1Kb] prius uocabantur uidentes, qui dicere poterant: Oculi nostri semper ad Dominum . Et: Ad te leuaui oculos meos qui habitas in celo . Unde et Apostolis a Saluatore precipitur: Leuate oculos uestros, et uidete regiones: quia iam albe sunt ad messem . Istos cordis oculos, et sponsa habebat in Cantico Canticorum, cui sponsus  dicit: uulnerasti cor meum, soror mea sponsa, uno ex oculis tuis . Et in Euangelio legimus: Lucerna corporis tui est oculus tuus . In ueteri quoque dicitur instrumento, quod populus uiderit uocem Dei . Ex quo Montani deliramenta conticeant, qui in ecstasi, et cordis a mentia Prophetas putat uentura dixisse: neque enim uidere poterant quod ignorabant. Scio quosdam Iudeam et Ierusalem de celestibus interpretari, et Isaiam sub persona Domini Saluatoris: [b 10Kb] quod captiuitatem illius prouincie in nostra terra prenuntiet, et postea reditum [c 1Kb] conscensumque ad montem sanctum in diebus nouissimis. Que nos contraria Christianorum fidei iudicantes, uniuersa 9 despicimus, et sequentes historie ueritatem, sic interpretamur  spiritualiter, ut quidquid illi de celesti Ierusalem somniant, referamus ad Christi Ecclesiam, et ad eos qui uel propter peccata egrediuntur ex ea, uel ob penitentiam reuertuntur ad sedem pristinam, de  qua et illud in hoc eodem Propheta dici arbitramur: Illuminare, illuminare, Ierusalem: uenit enim lux tua, et gloria Domini super te orta est: et, In te apparebit Dominus, et gloria illius super te ostendetur: et gradientur reges in lumine tuo, et gentes in splendore tuo: quando uenient omnes filii eius de longe, et filie illius in humeris portabuntur, et operient eam cameli Madian, et Epha, afferentes aurum et thus: et greges Cedar congregabuntur in Ierusalem, et arietes Nabaioth properabunt, et erunt placabiles hostie super altare Domini 

Quodque in titulo ponitur prophetasse eum sub Ozia, et Ioatham, et Achaz, et Ezechia, regibus Iuda, non ut in aliis Prophetis confuse intelligendum est, ut nesciamus quid sub quo specialiter rege dictum  sit: sed usque ad finem uoluminis scriptum refertur, quid seorsum sub Ozia, et quid sub Ioatham, et quid sub Achaz, et quid sub Ezechia ei a Domino reuelatum sit. Sciamus quoque Ezechiam in Ierusalem [d 2Kb] duodecimo anno Romuli, qui sui nominis in Italia condidit ciuitatem, regnare cepisse: ut liquido appareat, quanto antiquiores sint nostre historie, quam gentium ceterarum. Interpretatur autem Isaias, [e 1Kb] saluatus Domini: Iuda, confessio: Ierusalem, uisio pacis: Ozias, fortitudo Domini: Ioatham: Domini perfectio: Achaz, tenens siue robustus: Ezechias, imperium Domini. Qui igitur Domino presidente saluatur, et est filius Amos, id est, fortis atque robusti, cernit spiritualiter uisionem confessionis, dum antiqua peccata deplangit: et pacis,  dum post penitentiam transit ad lucem, et eterna pace requiescit: cunctaque illius tempora transeunt sub fortitudine Domini, et perfectione eius ac robore. 10 Cumque omnia fecerit, dicet  illud Euangelicum: Serui inutiles sumus: quod enim debuimus facere, fecimus .

 Audi, celum, et auribus percipe, terra: quia Dominus locutus est. Supra, quis propheta, cuius filius, quid contra Iudam et Ierusalem, siue super Iudam et Ierusalem, et quo tempore uiderit, titulo demonstratum est: nunc celum et terram ad audiendum prouocat. In celo supernas significans angelicasque uirtutes: in terra mortalium genus, ab his que continent, ea que continentur. Siue quia per Mosen testes uocauerat Dominus celum et terram, dans populo Isrel legem suam, et dixerat: Attende, celum, et loquar: audiat terra uerba oris mei : post preuaricationem populi, eosdem rursum in testimonium  uocat, ut cuncta elementa cognoscant, iuste Deum in ultionem mandatorum suorum ad iracundiam concitatum. Pro celum, Hebraicum SAMAIM  celos sonat, plurali numero: maxime cum audite dixerit, id est, SEMU , quod plurali effertur numero, non singulari. Sed quidam uolunt pluraliter quidem dici celos, sed singulariter intelligi, [a 1Kb] iuxta illud quod singulas ciuitates, Thebas et Athenas uocamus. Estque Hebraici characteris idioma, ut [b 1Kb] omnia que in syllabam finiuntur IM  masculina sint, et pluralia, ut Cherubim et Seraphim. Et que in OTH , feminina et pluralia: ut Sabaoth. Et hoc notandum quod celis dicatur, audite, terre, auribus percipe; ea enim que excelsa sunt, maiorem habent intelligentiam: que humiliora,  terrenis sensibus inuoluuntur. Unde et Saluator in Euangelio: Qui habet, inquit, aures audiendi, audiat . Si quis igitur celum est, et habet municipatum in celestibus, audiat mystice que dicuntur. Si quis terrenus, simplicem sequatur historiam. Illud quoque animaduertendum, quod non dixerit: Audi, celum, et auribus percipe, terra, quid uobis [c 1Kb] locutus sit Dominus; sed quid locutus sit mihi, ut quod ego audiui in spiritu, uobis 11 referam, qui ipsum loquentem audire non meremini. Quidam  celum et terram [d 1Kb] quasi animantia ad audiendum prouocari putant, iuxta illud, quod de terra in alio loco dicitur: Qui respicit terram, et facit eam tremere : cum hoc potestatis Dei sit, non terrene intelligentie.

 Filios genui et exaltaui: ipsi autem spreuerunt me. Pro quo Symmachus et Theodotio ita uerterunt: Filios enutriui, et exaltaui . Ab hoc loco narrat Propheta, quid Dominus sit locutus, quod populum Isrel, quos seruos communi lege condiderat, in filios uerterit, dixeritque: Filius primogenitus meus Isrel. Denique et Dominus in Euangelio Apostolis repromittit, quod si fecerint uoluntatem  eius, iam non appellet eos seruos, sed amicos . Quod si superbierit Isrel, audiens se esse primogenitum: intelligat primogenitum idcirco se dici, quia secundi filii significentur ex gentibus. Non enim appellatur unigenitus, qui excludat fratres ceteros; sed primogenitus, ut monstret et alios secuturos: et tamen iuxta mysteria Scripturarum, non primogeniti accipiunt hereditatem, sed secundi. Primogenitus fuit Cain, sed Abel munera placuerunt Deo. Primogenitus Ismel, sed Isaac accepit hereditatem. Primogenitus Esau, sed benedictionem patris Iacob supplantator eripuit. Primogenitus Ruben, sed tamen benedictio seminis Christi transfertur ad Iudam. Itaque illi iuxta uocationis ordinem primi fuerunt, et appellabantur caput: nos secundi qui  dicebamur cauda, uersi sumus in caput, et Dei appellamur filii. Quotquot enim receperunt eum, dedit eis potestatem filios Dei fieri . Nec accepimus spiritum seruitutis in timore, sed spiritum adoptionis, in quo clamamus: Abba, Pater : quia perfecta dilectio foras mittit timorem . Melius est autem iuxta Hebraicum legere, Filios enutriui, quam genui, ne uideatur illi dicto [Al. dictum], quod in Ioannis Epistola legimus, esse contrarium: Omnis, qui natus est ex Deo, non peccat . Ergo isti si nati sunt ex Deo, quomodo peccare potuerunt: 12 cum omnis qui ex Deo natus est, peccare non possit?

 Cognouit bos possessorem suum, et asinus presepe Domini sui. Isrel non cognouit, populus meus  non intellexit. Pro quo soli LXX transtulerunt: Isrel autem me non cognouit, et populus me non intellexit. Ut iuxta ceteros et Hebraicum, possessorem suum Isrel non cognouerit, et presepe Domini sui populus non intellexerit. Et est sensus perspicuus: Ego eos adoptaui in filios, et feci populum peculiarem, et partem meam ac funiculum hereditatis mee, appellauique primogenitos; illi autem nec hoc quidem fecerunt, quod bruta faciunt animalia, ut beneficiis uincerentur, et intelligerent pastorem ac nutricium suum. Nec comparauit eos canibus, quod sagacissimum genus animantium est, et pro paruo cibo dominorum tecta defendit: sed stolidioris sensus boui et asino, quorum alterum carpenta trahens, durissimas terre glebas uertit uomere, alterum portat  onera, et hominum in gradiendo laborem temperat: unde et iumenta appellantur ab eo, quod iuuent homines. Potest hic locus et de Deo Patre intelligi: sed magis refertur ad Filium, quod non cognouerit eum, neque susceperit populus Isrel: cuius diem Abraham uidit, et letatus est: et in cuius aduentum omnium Prophetarum uota pendebant. Qui et in Euangelio ad Ierusalem loquitur: Quoties uolui congregare  filios tuos, sicut gallina pullos sub alas suas, et noluisti ! Querimus ubi pariter legerimus bouem et asinum? In Deuteronomio scriptum est: Non arabis in uitulo simul et asino . Et in hoc eodem Isaias: Beatus qui seminat super omnem aquam, ubi bos calcat et asinus . Simul arat in boue et asino Ebion, dignus pro humilitate sensus, paupertate [a 120Kb] nominis sui; qui sic recipit Euangelium, ut Iudaicarum superstitionum, que in umbra et imagine precesserunt, ceremonias non relinquat. Beatus est autem qui seminat in eloquiis Scripturarum tam ueteris quam noui Instrumenti: et calcat aquas occidentis littere, ut metat 13 fructum spiritus uiuificantis. Bos iuxta anagogen refertur ad Isrel; qui Legis portauit iugum, et mundum animal est. Asinus  peccatorum onere pregrauatus, gentium populus accipitur, cui Dominus loquebatur: uenite ad me omnes qui laboratis, et onerati estis, et ego reficiam uos . Phariseis ergo et Scribis non credentibus, qui habebant Legis clauem atque notitiam, et uere appellabantur Isrel, id est, [b 1Kb] mens uidens Deum, credidit pars populi Iudeorum, ut una die tria millia simul crederent, et alia die quinque millia. Sapientibus quoque seculi non recipientibus crucem Christi, indocta nationum turba suscepit. Unde et Apostolus loquebatur: uidete uocationem uestram, fratres: quia non multi sapientes secundum carnem, non multi potentes, non multi nobiles: sed que stulta sunt mundi, elegit Deus, ut confundat sapientes;  et que infirma sunt mundi, elegit Deus, ut confundat fortia . Sed hec coacta, superior uera interpretatio est.

. ue genti peccatrici, populo graui iniquitate, semini nequam, filiis sceleratis: dereliquerunt Dominum: blasphemauerunt sanctum Isrel: abalienati sunt retrorsum. Hoc quod in ultimo posui: abalienati sunt retrorsum, LXX Interpretes non habent et pro blasphemauerunt, scribitur in eis, ad iracundiam concitauerunt: et pro semine nequam, semen pessimum. Quod ceteri sequentes, [c 1Kb] Hebraicum MEREIM  interpretati sunt, pessimorum: ut non tam seminis uitium sit  quam eorum malitie, qui uoluntate propria Dominum dereliquerunt.

In principio uoluminis titulus est, personam, causam, tempusque commemorans: in secundo intentos auditores facit: in tertio narrat quid locutus sit Dominus: in quarto quasi in excessibus gentem increpat peccatricem, et populum plenum uel grauem iniquitate. Non quo alia sit gens et alius populus, ut quidam putant, sed ipse Isrel, et gens appellatur et populus, et filii scelerati, siue iniqui: ut qui primum per beneficium filii appellati sunt Domini: postea uitio suo uocarentur filii iniquitatis; siue 14 ut reliqui consona uoce dixerunt, filii corrumpentes, id est [suppl. ], , qui nature bonum suo uitio perdiderunt. Quodque iungitur: Blasphemauerunt sanctum Isrel, proprie de  Iudeis dicitur conclamantibus: Non habemus regem, nisi Cesarem ; et: Nonne hic est fabri filius ; et, Demonium habet, et Samaritanus est . Quia igitur dereliquerunt Christum, et blasphemauerunt Sanctum Isrel; idcirco abalienati sunt retrorsum, ut qui appellabantur pars et filii Dei, postea dicerentur: Filii alieni mentiti sunt mihi . Precepit Saluator, ne apprehenso aratro, respiciamus post tergum , ne imitemur uxorem Lot. Unde et Apostolus extendens se in priora, posteriorum obliuiscitur . Quod autem dixit iuxta LXX, populo pleno peccatis , ostendit nullam speciem peccatorum in Isrel populo non [d 1Kb] fuisse. Sin autem legerimus, ut in Hebraico  est, Populo graui iniquitate, illius testimonii recordemur, quod iniquitas sedeat super talentum plumbi, et ex peccatoris persona dicatur in psalmo tricesimo septimo: Eleuate sunt iniquitates mee super caput meum: Quasi onus graue ingrauate sunt super me . Manifesta transcurrimus; ut in obscurioribus, et in his que explanatione indigent, immoremur.

. In quo percutiam uos ultra addentes preuaricationem? Quo testimonio discimus idcirco Dominum percutere delinquentes, ut percussos corrigat, et non tam pena sit, quam emendatio. Estque  sensus: Non inuenio quam plagis uestris possim adhibere medicinam: omnia membra uestra plena sunt uulnerum: nullam partem corporis que non sit ante percussa, reperio. uel certe hoc modo: nullas inuenio plagas, quibus uestram frangam duritiam. Quanto enim tormenta maiora sunt, tanto magis crescit impietas et iniquitas, siue, ut Theodotio transtulit, declinatio, ut recedatis et declinetis a Domino. Quale est illud Ieremie: Sine causa percussi filios uestros: disciplinam non recepistis . Unde iratus loquitur per Osee: Non uisitabo super filias uestras, cum fuerint fornicate; et super nurus uestras, cum adulterauerint . Et per Ezechielem: Zelus meus recedet a te: et non irascar tibi amplius . De quibus et  15 in Psalmis legimus: Non est firmamentum in plaga eorum; et in laboribus hominum non sunt, nec cum hominibus flagellabuntur .

Omne caput languidum, et omne cor merens. Animi letitia interdum dolorem corporis mitigat: quod si ad egrotationem corporis accedat egritudo animi, duplicatur infirmitas. Inter ipsos quoque sensus, et omnia membra corporis, principalem locum obtinet caput, in quo uisus et odoratus, auditus et gustus est. Cum igitur caput doluerit, omnia membra debilia sunt. Et per metaphoram docet, quod a principibus usque ad extremam plebem, a doctoribus usque ad imperitum uulgus in nullo sit sanitas: sed omnes in impietatem pari ardore consentiant.

 A planta pedis usque ad uerticem, non est in eo sanitas: uulnus, et liuor, et plaga tumens. Seruat ceptam translationem: a pedibus usque ad uerticem, id est, ab [a 1Kb] imo usque ad summum, ab extremis usque ad primos, toto confossi sunt corpore. uulnus, inquit, et liuor et plaga tumens: aut enim uerberibus liuent corpora, aut plagis tument, aut hiant uulneribus. Querimus, cui hec tempori coaptanda sint. Post Babylonicam captiuitatem sub Zorobabel, et Ezra, ac Neemia Isrel reuersus est in Iudeam, et antiquum recepit statum. Sub diuersis quoque principibus ac regibus templum augustius fabricatum est, in tantum ut etiam externarum gentium, Lacedemoniorum, et Atheniensium, ac Romanorum mererentur amicitias. Ergo hoc quod dicit:  Non est in eo sanitas, ad extremam refert captiuitatem: quando post Titum et uespasianum, et ultimam euersionem Ierusalem, sub Aelio Hadriano usque ad presens tempus nullum remedium est: impleturque quod scriptum est: Omnes declinauerunt: simul inutiles facti sunt: Non est qui faciat bonum, non est usque ad unum . Quodque infertur: non est in eo sanitas, uel in populo intellige, uel in corpore, uel in capite.

. Non est circumligata, nec curata medicamine:  neque fota oleo. Pro quo LXX transtulerunt: Non est malagma imponere, neque oleum, neque alligaturas. 16 Usque hodie uulnus et liuor, et plaga tumens populi Isrel non est circumligata fasciolis, nec curata medicamine. Quod Aquila interpretatus est [b 14Kb] , linteola uidelicet, que ad exsiccandam saniem, et purulentias extrahendas iniiciuntur uulneribus. Neque fota oleo: ut eorum duritia lacrymis penitentie molliretur. Pro fasciolis, quibus Isrelis nequaquam circumligata sunt uulnera, LXX malagma transtulerunt. Iacet ergo confossus et contrucidatus Isrel, quia interfecit medicum, qui ad curandam uenerat domum Isrel. Unde et in Ieremia sub persona Babylonis loquuntur Angeli: Curauimus Babylonem, et non est sanata , urbem  uidelicet confusionis atque uitiorum. Et in Euangelio  legimus, descendentem de Ierusalem in Iericho a latronibus uulneratum, curatumque a Samaritano: et post austeritatem uini, infusam uulneribus eius olei mollitudinem. Ab eo ergo loco, ubi supra dixerat: In quo percutiam uos; et: omne caput languidum, usque ad hoc quod infertur: Non est curata medicamine, neque fota oleo, translationis similitudo seruatur, et irremediabilium descriptio uulnerum, eternam captiuitatem exprimit Iudeorum.

. Terra uestra deserta: ciuitates uestre igne succense: regionem uestram in conspectu uestro alieni deuorant, et desolabitur sicut in uastitate hostili. Hec sub Babyloniis ex parte completa sunt, incenso templo, subuersa Ierusalem, quando regionem decem  tribuum Samaritani possederunt, et in tantam redacta est terra repromissionis solitudinem, ut a leonibus uastaretur. Plenius autem atque perfectius quid futurum sit sub Romana captiuitate describitur: quando uniuersam Iudeam Romanus uastauit exercitus, ciuitatesque succense sunt, et regionem eorum in presentiarum alieni deuorant, et usque ad finem mundi perseuerabit uastitas Iudeorum. Possumus autem hec tropologice de peccatoribus accipere, qui de sanctitate pristina corruerunt, postquam contrariis fuerint traditi potestatibus: quod omnia eorum bona ueniant ad desertum: et prioris iustitie Deus non recordetur: 17 et igne diaboli omnia succendantur; et sint pabulum bestiarum, de quibus et in alio loco scriptum est: Ne tradas bestiis animam  confitentem tibi .

 Derelinquetur filia Sion sicut umbraculum in uinea: et sicut tugurium in cucumerario. Quod uinea appellatus sit omnis Isrel, idem in consequentibus Propheta testatur, dicens: uinea enim Domini sabaoth, domus est Isrel: et homo Iuda, nouella plantatio atque dilecta : et in Psalmo: uineam de Aegypto transtulisti: eiecisti gentes et plantasti eam . Hec uinea quamdiu uberrimos attulit fructus, habuit custodem  Deum, de quo scribitur: Non dormitabit, neque dormiet qui custodit Isrel . Postquam uero uindemiauerunt eam omnes transeuntes uiam; et uastauit eam aper de silua: reliquit templum suum Dominus, iratusque consurgens ait: [a 1Kb] Surgite, abeamus hinc; et: Relinquetur uobis domus uestra deserta . Et per Ieremiam: Reliqui domum meam: dimisi hereditatem meam. Facta est hereditas mea mihi, sicut leo in silua: dedit super me uocem suam, propterea odiui eam . Similitudo autem uastationis Templi et Ierusalem sumpta est ab agricolis, qui quamdiu uinea uuarum plena est, ponunt custodes in umbraculis. [b 1Kb] In Cucumerario quoque, quod LXX pomorum custodiam uocant, paruule fiunt casule  propter ardorem solis ac radios declinandos: et inde uel homines, uel bestiolas que insidiari solent natis frugibus, abigunt. Cum autem ablata fuerint istiusmodi genimina, remanent arentia fruticum umbracula, casuleque, recedente custode, quia non habet ultra quod seruet. Ergo et omnipotens Deus dereliquit Templum, et urbem fecit esse desertam: quod non necesse est sermonibus approbare, nobis presertim, qui uidemus desertam Sion, et euersam Ierusalem, Templumque usque ad solum dirutum. Quod autem filiam Sion uocat, clementissimi parentis monstrat affectum. Nec mirum si Sion appelletur filia, cum etiam Babylon sepissime filia nuncupetur. Omnes enim natura filii Dei sumus, sed nostro uitio alieni efficimur. Iuxta anagogen, uinea Dei et  pomorum paradisus, anima nostra 18 appellari potest: cui si mens, id est, , prefuerit, habet custodem mentis Deum: sin autem uitia nos quasi quedam bestie fuerint depredata, relinquimur a custode Deo, et omnia nostra redigentur ad solitudinem.

Nisi Dominus exercituum reliquisset nobis semen, quasi Sodoma fuissemus, et quasi Gomorrha similes essemus. Hunc locum Paulus apostolus ad Romanos plenius disserit, scribens: Dico ergo, numquid repulit Deus populum suum? Absit: nam et ego Isrelita sum, ex semine Abraham, de tribu Beniamin. Non repulit Deus plebem suam quam presciuit . Et post paululum: Sic ergo et in isto tempore reliquie secundum electionem gratie salue facte sunt  . Ex quo ostenditur, superiora que contra Ierusalem et Iudam sermo propheticus comminatus est, non ad Babylonice captiuitatis referenda tempus, sed ad ultimam Romanorum, quando in Apostolis salue facte sunt reliquie populi Iudeorum;  et una die crediderunt tria millia, et altera quinque millia, et in toto orbe Euangelium seminatum est. Pro Domino exercituum, quod nos, secuti Aquilam, in Latinum uertimus, in Hebreo legitur, Dominus sabaoth, quod LXX interpretes pro locorum qualitate dupliciter transferunt, aut Dominum uirtutum, aut Dominum omnipotentem. Et quarendum, utrum de Patre dicatur, an de Filio. Nec dubium quin illud quod in uicesimo tertio [Al. quarto] psalmo legitur: Attollite portas, principes, uestras, et eleuamini porte eternales, et introibit rex glorie. Quis est iste rex glorie? Dominus sabaoth , id est, Dominus uirtutum, ipse est rex glorie, ad Christum referatur. qui post passionis triumphum ad celos uictor ascendit. Et in alio loco de Domino dicitur, quod rex glorie  sit: Si enim cognouissent, numquam Dominum glorie crucifixissent . Ergo non solum iuxta Apocalypsim Ioannis, et apostolum Paulum; sed in ueteri quoque Testamento, Dominus sabaoth, hoc est, Omnipotens, Christus appellatur. Si enim omnia Patris Filii sunt; et ut ipse loquitur in Euangelio: Data est mihi omnis potestas 19 in celo et in terra ; et: Omnia mea tua sunt, et [c 1Kb] glorificor in eis; cur non etiam Omnipotentis nomen referatur ad Christum: ut sicut Deus Dei, et Dominus Domini, sic Omnipotens Omnipotentis Filius sit?

 Audite uerbum Domini, principes Sodomorum: percipite auribus legem Dei nostri, populus Gomorrhe. Saluis factis reliquiis per Apostolos populi  Isrel, Scribas et Phariseos, et populum succlamantem: Crucifige, crucifige talem , propheticus sermo conuertitur; et uocat eos principes Sodomorum, et populum Gomorrhe, iuxta illud quod in consequentibus legimus: Iniquitatem suam sicut Sodoma annuntiauerunt et ostenderunt. ue anime eorum: quia cogitauerunt consilium pessimum contra semetipsos, dicentes: Alligemus iustum, quoniam inutilis est nobis . Ergo propterea principes uocantur Sodomorum, et populus Gomorrhe, quia cogitauerunt consilium pessimum, et alligauerunt iustum, atque dixerunt, Non habemus regem nisi Cesarem . Et rursum: Nos scimus quia Moysi locutus est Deus; istum autem quis sit, nescimus . Simulque gloriantes in  Euangelio: Semen Abrahe sumus: et nemini unquam seruiuimus : audiunt a Domino Saluatore: Si essetis filii Abraham, utique opera Abraham faceretis; et rursum: uos ex diabolo patre nati estis: et opera patris uestri uultis facere .  Tale quid et Ezechiel ad Ierusalem loquitur: Pater tuus Amorrheus, et mater tua Gethea . Aiunt Hebrei ob duas causas interfectum Isaiam, quod principes Sodomorum et populum Gomorrhe eos appellauerit, et quod Domino dicente ad Moysen: Non poteris uidere faciem meam , iste ausus sit dicere: uidi Dominum [a 1Kb] sedentem super thronum excelsum et eleuatum ; non considerantes quod faciem et pedes Dei, siue suos, quia in Hebreo [b 2Kb] ambigue legitur, Seraphim texerint: et media tantum eius Isaias 20 uidisse se scribat. Homo [c 2Kb] igitur Dei faciem uidere non potest. Angeli autem etiam minimorum in Ecclesia, semper uident faciem Dei . Et, Nunc in speculo uidemus et in enigmate, tunc autem  facie ad faciem : quando de hominibus [d 1Kb] in Angelos profecerimus, et potuerimus cum Apostolo dicere: Nos autem omnes reuelata facie gloriam Domini speculantes, in eamdem imaginem transformamur a gloria in gloriam, quasi [Al. tamquam] a Domini spiritu . Licet faciem Dei iuxta nature sue proprietatem nulla uideat creatura: et tunc mente cernatur quando inuisibilis creditur.

 Quo mihi multitudinem uictimarum uestrarum, dicit Dominus? plenus sum. Holocausta arietum, et adipem pinguium, et sanguinem uitulorum, et agnorum, et hircorum nolui. Pro eo quod est, nolui, LXX transtulerunt nolo, presens tempus pro preterito. Porro iuxta Hebraicum, numquam se  Deus hostias Iudeorum uoluisse demonstrat: quod et in quadragesimo nono psalmo legimus: Non accipiam de domo tua uitulos, neque de gregibus tuis hircos: quoniam mee sunt omnes fere siluarum: iumenta  in montibus et boues. Cognoui omnia uolatilia celi: et pulchritudo agri mecum est. Si esuriero, non dicam tibi: meus est enim orbis terre et plenitudo eius. Numquid manducabo carnes taurorum, aut sanguinem hircorum potabo ? Cumque ueteris Legis ceremonias respuisset, transit ad Euangelicam puritatem: et quid pro his cupiat, ostendit: Immola Deo sacrificium laudis, et redde altissimo uota tua. Et inuoca me in die tribulationis: et ernam te, et honorificabis me. Omnis ergo capituli huius continentia, usque ad eum locum ubi ait: Iudicate pupillo, defendite uiduam, et uenite, et disputemus: [e 1Kb] respuit sacrificia uictimarum, et Euangelii obedientiam docet esse super sacrificium. Quodque intulit: Plenus sum, hoc sensu est accipiendum, 21 nulla re indigeo:  Domini est terra et plenitudo eius . Unde et nos omnes de plenitudine eius accepimus. Potest hoc et de his accipi, qui cum Dei precepta [f 1Kb] non faciant, donariis [g 1Kb] atque muneribus Deum redimere posse se credunt: uel qui rapta per rapinam et auaritiam, altari offerunt et pauperibus.

 Quis enim quesiuit hec de manibus uestris? Audiant Ebionei, qui post passionem Christi abolitam Legem putant esse seruandam. Audiant Ebionitarum socii, qui Iudeis tantum et de stirpe Isrelitici generis hec custodienda decernunt. Hostie ergo et immolatio uictimarum non principaliter a Deo quesita sunt; sed ne idolis [h 1Kb] fierent: et ut de carnalibus uictimis quasi per typum et imaginem ad spirituales hostias transiremus. Dicendo  autem se hostias non quesisse, ostendit quia Lex spiritualis est: et omnia que Iudei carnaliter faciunt, a nobis impleri spiritualiter.

 Calcare atrium meum non apponetis.  Obserua quod post Babyloniam uastitatem, rursum a Zorobabel Templum edificatum sit: et per multam annorum seriem in Templo sint oblata sacrificia . Ergo ultimam sub uespasiano et Tito destructionem Templi indicat, que usque ad consummationem mundi perseueratura est.

 Neomenias uestras, et sabbata, et festiuitates alias non feram: iniqui sunt cetus uestri. Omnis conuentus qui non offert hostias spiritales, nec audit illud, quod in quinquagesimo psalmo canitur: Sacrificium Deo spiritus contribulatus: cor contritum et humiliatum Deus non [a 1Kb] spernit, abominabilis est Deo. Et idcirco iungit et Dicit: Kalendas uestras et solemnitates uestras. Ut non suas appellet festiuitates: sed eorum qui male his abutuntur. Quodque  LXX interpretati sunt, ieiunium et otium: possumus dicere illud ieiunium recipi a Deo, quod otium bonorum operum non habet. Odit anima mea. , non quod animam Deus habeat; sed nostro loquitur affectu.

 Facti mihi estis in satietatem: nequaquam dimittam peccata uestra. Pro quo interpretatus est Aquila, laboraui sustinens. Symmachus , 22 quod est, defeci miserans; ut ostendat se nequaquam ultra misereri: quia aliud sit seruos ad se missos occidere; aliud Filium. Hunc sensum et in Osee propheta legimus: Perditio tua, Isrel: tantum in me auxilium tuum . Quod ita intelligitur: Pereas, Isrel, quia non tuo merito, sed meo tantum saluaris auxilio.

 Manus uestre sanguine plene sunt. Causam manifestat cur Deus auertat ab eis oculos suos, et multiplicatam orationem non exaudiat: quia effuderint sanguinem iusti; et pessimi coloni heredem ad se missum interfecerint. Unde et Saluator ad eos loquitur: Et uos implete mensuram patrum uestrorum . Illi enim interfecerunt missos ad se Prophetas: uos iugulate Patrisfamilias Filium. Utendum hoc testimonio et contra eos, qui cum quotidianis operibus sanguine manus plenas habeant, in oratione dies noctesque coniungunt.

 Lauamini, mundi estote. Pro superioribus uictimis, et holocaustis, et adipe pinguium, et sanguine taurorum et hircorum: et pro thymiamate et neomeniis, sabbato, die festo atque ieiuniis,  kalendis et aliis solemnitatibus, Euangelii mihi placet religio: ut baptizemini in sanguine meo per lauacrum regenerationis, quod solum potest peccata dimittere. Nisi enim quis renatus fuerit ex aqua et spiritu, non intrabit in regnum celorum . Ipse quoque Dominus ascendens ad Patrem: Euntes, inquit, docete omnes gentes, baptizantes eas  in nomine Patris, et Filii, et Spiritus sancti .

Auferte malum cogitationum uestrarum ab oculis meis. Quod Ioannes Baptista dicebat: Genimina uiperarum, quis ostendit uobis fugere ab ira uentura? Facite ergo fructus dignos penitentie : ut qui Christi baptisma consecutus est, auferat malum de corde suo, et quiescat agere peruerse, ac postea discat bonum facere, secundum illud quod alibi precipitur: Declina a malo, et fac bonum .

Discite benefacere. uirtus ergo discenda est, nec nature tantum bonum sufficit ad iustitiam, nisi quis erudiatur congruis disciplinis . iehsu quoque filius Sirach tale quid loquitur: Desiderasti  sapientiam, serua mandata, et Dominus 23 tribuet tibi eam. Et in sequentibus idem Isaias commemorat: Omnis qui non didicerit iustitiam super terram, ueritatem non faciet . Discenda est ergo iustitia, et magistrorum sapientie terenda sunt limina.

 Querite iudicium, subuenite oppresso, iudicate pupillo, defendite uiduam: et uenite, et arguite me, dicit Dominus. uictimis Iudeorum euangelica mandata succedunt, et ideo pupillis ac uiduis prouidetur, ut securi de tutela coniugum ac liberorum suorum, martyres ad bella procedant. Cum autem, inquit, hec feceritis, arguite me, si non reddidero premia que pollicitus sum. Quando autem dicit: Querite iudicium, ostendit non esse omnium recte  iudicare, sed eorum qui prudentes sunt. Denique et Salomon in uisione per somnium, hoc a Domino postulauit, ut accepta sapientia, iuste populum iudicaret.

Si fuerint peccata uestra ut coccinum: quasi nix dealbabuntur. Et si fuerint rubra, quasi uermiculus: ut lana alba erunt. Ordo [b 1Kb] precipuus: non enim sufficit dixisse, lauamini, nisi iungat, mundi estote: ut post lauacrum aque cordis habeant puritatem. Beati enim mundo corde, quoniam ipsi Deum uidebunt . Cumque cordis habuerint puritatem, debent auferre malum de mentibus suis, non in conspectu hominum, sed in conspectu Dei, quem celare nichil potest. Quodque iungit: Quiescite agere peruerse, illud Euangelicum sonat: Ecce sanus factus es: iam  noli peccare, ne quid tibi deterius fiat . Recedens ergo a uitiis, discat bonum, queratque iudicium, oppresso subueniat, pupillum uiduamque sustentet: et si hoc fecerit, tunc peccata, que prius in modum coccini sanguinea fuerant, dimittentur: et opera cruoris ac sanguinis, ueste Domini mutabuntur, que de agni confecta est uellere, quem sequuntur  in Apocalypsi , qui uirginitatis candore resplendent.

 Si uolueritis, et audieritis, bona terre comedetis: si nolueritis, et non audieritis  et me ad [a 1Kb] iracundiam prouocaueritis, gladius deuorabit uos. Quia os Domini locutum est. 24 Liberum seruat arbitrium, [b 1Kb] ut in utramque partem non ex preiudicio Dei, sed ex meritis singulorum, uel pena, uel premium sit. Bona autem terre illa puto dici, de quibus in psalmo legimus: Credo uidere bona Domini in terra uiuentium ; et: Beati mites, quoniam ipsi possidebunt terram . uel certe quia Iudeis loquebatur, qui necdum poterant capere spiritualia, pollicetur eis bona presentis seculi, ut saltem presentibus inuitati faciant  que precepta sunt. Et quia noluerunt audire: sed e contrario prouocauerunt ad iracundiam Sanctum Isrel: propterea eos gladius deuorauit, id est, Romanus deleuit exercitus. Et hec, inquit, omnia fient: Quia os Domini locutum est. Cuius sententia, permanentibus hominum peccatis, non potest immutari.

 Quomodo facta est meretrix ciuitas fidelis, plena iudicii: iustitia requieuit in ea: nunc autem homicide. [c 1Kb] uerbum Hebraicum IALIN , pro quo LXX transtulerunt, dormiuit; et requieuit, et requiescet, id est, et preteritum et futurum tempus significat. Unde et Aquila et Theodotio quasi de futuro dicunt. Miratur autem Prophetico spiritu, quod ciuitas que quondam fidelis fuit, uel fidelium receptaculum,  subito facta sit meretrix. Quod quidem et in Isaie temporibus intelligi potest: sed plenius refertur ad passionem Christi, quando omnes declinauerunt, simul inutiles facti sunt . Et quamquam in Hebraico non habeatur Sion: tamen LXX, ut sensum manifestiorem facerent, addiderunt. Sion autem mons est, in quo Ierusalem urbs condita est: que postquam capta est a Dauid, appellata est ciuitas Dauid. Nec ambigo fuisse in ea sanctos uiros, quando tabernaculum Dei habuit, et postea Templum edificatum est: quando Nathan et Gad [d 1Kb] prophetauerunt: et super choros  Asaph, et Idithun, et Eman, et filii Chore constituti sunt, ut paulatim a sacrificiis uictimarum ad laudes Domini transiret religio  . Ciuitas ergo fidelium, que prius fuit plena iudicii, et iustitia requieuit in ea, nunc  plena est homicidis: qui interfecerunt 25 prophetas, et ipsum Dominum Saluatorem. Fornicationem autem Ierusalem, quomodo diuaricauerit crura sua omni transeunti, sub nomine Oolibe Ezechiel prosequitur: que interpretatur, tabernaculum meum in ea: quod nunc aliis uerbis dicitur iustitia requieuit in ea. Pro iustitia in Hebreo scriptum est [e 2Kb] SEDEC , quod iustum magis sonat quam iustitiam: ut intelligamus prius in ea Dominum commoratum, de quo alibi dicitur: Iustus autem quid fecit? Dominus in templo sancto suo: Dominus in celo sedes eius . Que omnia possumus secundum Anagogen referre ad animam sancti quondam uiri, in qua prius Dei iustitia commorata est, si postea peccauerit, et pro hospite Deo, homicide demones in ea fuerint commorati.

  Argentum tuum uersum est in scoriam. Ad ciuitatem loquitur Sion, in qua prius requieuit iustitia: quod argentum illius, doctrina uidelicet Scripturarum, de qua in Psalmis legimus: Eloquia Domini, eloquia casta: argentum igne examinatum, probatum terre, purgatum septuplum , uersum sit in scoriam, quod Hebraice dicitur SIGIM : rubigo uidelicet metallorum, siue purgamenta et sordes, que igne excoquuntur, ut quia argentum nominauerat, seruet metaphoram. Potest autem et hoc dici, quod iusti et sancti uiri qui prius in urbe uersati sunt, postea in sordes uersi sint peccatorum.

Caupones tui miscent uinum aqua. Pro quo Symmachus  transtulit, uinum tuum mixtum est aqua. Et est sensus: Lex Dei pura atque sincera, et  mera ueritate subnixa [Al. subnexa] , uiolata est traditionibus Phariseorum: quod Dominus in Euangelio plenius docet, omisisse eos legem Dei, et sequi mandata hominum. Omnisque doctor qui austeritatem Scripturarum per quam potest audientes corripere, uertit ad gratiam: et ita loquitur, ut non corrigat, sed delectet, audientes: uinum sanctarum Scripturarum uiolat, atque corrumpit sensu suo. Heretici quoque Euangelicam ueritatem corrumpunt praua intelligentia, et sunt caupones pessimi, facientes de uino aquam, 26 cum e contrario Dominus noster aquas in uinum uerterit , et tale uinum quod miretur architriclinus:  quale et regina Saba in Salomonis est mirata conuiuio, pincernas eius et ministros uini, sua uoce collaudans  . Sed et Ecclesiastes ministeria uini, atque conuiuii sui, mystico sermone describit . Unde pro uino Aquila, [a 14Kb] , id est, conuiuium interpretatus est quod apud Grecos , apud nos a conuictu rectius appellatur.

 Principes tui inobedientes, socii furum. Pro [b 1Kb] inobedientibus, Aquila, recedentes: Symmachus, declinantes, interpretatus est. Principes autem Scribas et Phariseos uocat, qui a Domino recedentes, immo ueritatis semitam relinquentes, peruerso ambulauerunt itinere, et socii fuerunt proditoris furisque Iude. Quod quidem et nos cauere debemus, ne accipientes ab hominibus seculi munera, qui per rapinas miserorumque lacrymas diuitias congregant, non [Al. ne] tam ipsi fures, quam socii furum appellemur:  dicaturque nobis, uidebas furem, et currebas cum eo, et cum adulteris portionem tuam ponebas .

Omnes diligunt munera, sequuntur retributiones. In catalogo uitiorum numerantur etiam hi qui diligunt munera. Non dixit, qui accipiunt: hoc enim sepe necessitate fit; sed qui non putant amicos, nisi a quibus dona perceperint: nec os considerant amicorum, sed manus: et eos sanctos iudicant, quorum exhauriunt marsupium: de quibus et Ecclesiastes loquitur: Qui diligit pecuniam, non implebitur pecunia . Istiusmodi sequuntur retributiones, ut laudent eos a quibus aliquid acceperint, uel certe nulli quidpiam tribuant, nisi a quo se recepturos putauerint. Pro retributionibus,  Symmachus, uicissitudines, uel ultiones, interpretatus est, ut hi quoque in culpa sint, qui reddunt malum pro malo, et dentem pro dente, oculum pro oculo ; et non imitantur illud Dauidicum: Si reddidi retribuentibus mihi mala ; et Ieremie de iusto dicentis: Dabit percutienti se maxillam suam, saturabitur opprobriis : ut impleat Euangelicum uirum, cui dicitur: Qui 27 te percusserit in maxillam, prebe ei et alteram .

 Propter hoc ait Dominus exercituum, fortis Isrel: Pro fortis Isrel, quod omnes similiter transtulerunt, soli LXX, nescio quid uolentes posuerunt: [c 20Kb] ue fortes Isrel; quod nos sic edisserere possumus, ut dicamus, principes [d 1Kb] quoque corripi,  atque robustos, de quibus scriptum est: Potentes potenter tormenta patientur ; et: Cui plus  datur, plus exigetur ab eo . Abutimurque hoc testimonio, si quando opus fuerit aduersum Ecclesie principes, qui suam destruunt operibus dignitatem.

Heu consolabor super hostibus meis, et uindicabor de inimicis meis. Rursum et in hoc, quod in Hebraico non habetur, ponuntur LXX, Non cessauit enim furor meus contra inimicos meos. Corripit autem Scriba et Phariseos, de quibus et in Euangelio loquitur: ue uobis, Scribe et Pharisei . Et in alio loco: Generatio adultera et peruersa signum querit: et signum non dabitur ei, nisi signum Ione prophete . Plangit autem clementissimus pater principes delinquentes et hostes suos uocat, et inimicos appellat, quod pereant, eo  quod nolint agere penitentiam, quod se uenientem non susceperint. Appropinquans enim Ierusalem, fleuit, et dixit: Ierusalem, Ierusalem, que occidis Prophetas, et lapidas eos, qui ad te missi sunt, quoties uolui congregare filios tuos, sicut gallina pullos suos, et noluisti ! Consolatio ergo Dei super hostibus eius et inimicis est: ut qui non senserunt beneficia, suppliciis corrigantur.

 Et conuertam manum meam ad te; et excoquam ad purum scoriam tuam, et auferam omne stannum tuum. Pro scoria, quod interpretatus est [e 111Kb] Symmachus, Aquila , id est, uinacia, Theodotio , id est, acinum uue interpretatus est: soli LXX, incredulos uel inobedientes, sensum magis quam uerba uertentes. Quia enim supra  dixerat: Argentum tuum uersum est in scoriam, nunc seruat metaphoram, ut conuertat super eam, id est, extendat manum suam ad puniendum, atque purgandum, et excoquat omnes 28 sordes, ac uitia peccatorum: ut separato stanno, purum argentum remaneat, quod absque igne fieri non potest: per quod significat eos passuros esse tormenta. Legimus et in Malachia de Domino: Ipse egredietur quasi ignis conflatorii, et quasi herba fullonum et sedebit conflans, et emundans sicut argentum et aurum: et emundabit filios Leui ; ut postquam mundati fuerint, dicatur de eis: Et erunt Domino offerentes uictimas in iustitia. Ezechiel quoque omnem domum Isrel, ere, et ferro, et plumbo, et stanno dicit esse commixtam, et postea  purgandam: ut postquam purgata fuerit, cognoscat, quia ipse sit Dominus . Sed et in  Euangelio sub alia metaphora idem sensus ostenditur: Cuius uentilabrum in manu eius, et purgabit [Al. mundabit] aream suam, et mundabit [Al. purgabit] triticum, et congregabit frumentum in horrea: paleas autem comburet igni inexstinguibili .]

 Et restituam iudices tuos, ut fuerunt prius et consiliarios tuos sicut antiquitus. In ciuitate fideli Sion, que postea facta est meretrix; et pro iusto, siue iustitia, habitauerunt in ea homicide. Ideo Dominus conuertit manum suam, ut excoquat eam ad purum et auferat omne stannum eius, et restituat iudices illius, sicut fuerunt a principio, et consiliarios sicut antiquitus. Iudices priores fuerunt Moses, et iehsu filius Naue, et ceteri a quibus etiam  liber Scripture sancte nomen accepit: et postea Dauid et alii iusti reges. Restituet ergo Iudicum similitudinem: uel post captiuitatem Babylonicam, ut Iudei uolunt, Zorobabel, Esdram, et Neemiam et ceteros principes, qui usque ad Hircanum populo prefuerunt, cui Herodes successit in regnum: uel certe uerius et rectius, Apostolos, et qui per Apostolos crediderunt, Ecclesiarumque principes constituti sunt, sicut in principio huius [a 1Kb] diximus uisionis, quod et comminatio et repromissio pertineat ad tempus Dominice passionis, et ad fidem, que post passionem eius fundauit Ecclesiam.

Post hec uocaberis ciuitas iusti, urbs fidelis. 29 Hec perspicue de Ecclesia, que in Dominum creditura est tam de Iudeis, quam de gentibus, propheticus  sermo complectitur. Urbs autem iusti, hoc est, Domini Saluatoris, siue ipsa iusta uocabitur, de qua dictum est: Non potest ciuitas abscondi supra montem posita . [b 1Kb] Fidelem quoque appellans, uel metropolim iuxta LXX ostendit ab his esse appellandam, qui in Domino credituri sunt.

 Sion in iudicio redimetur, et reducent eam in iustitiam, [c 1Kb] et conteret scelestos et peccatores simul; et qui dereliquerunt Dominum, consumentur; confundentur enim ab idolis, quibus sacrificauerunt, et erubescetis super hortis, quos elegeratis. Non omnes redimentur, nec omnes salui fient, sed reliquie, de quibus et supra dictum est. Reducentur autem in iustitia, cum scelerati et peccatores contriti fuerint, et qui Dominum reliquere, consumpti.  Cumque saluati fuerint, confundentur qui idolis prius sacrificauerant: et erubescent in hortis, quos elegerant. Significat autem loca luxurie, lucos et nemora.

 Erunt enim quasi terebinthus defluentibus  foliis; et uelut hortus, siue paradisus, sine aqua. Usque hodie Iudei legentes Scripturas sanctas, terebinthus sunt, siue quercus, ut interpretatus est Symmachus. Et iuxta Euangelium , ficus que aruit, in qua cum Dominus poma quesisset, et non inuenisset, eterna ei ariditate maledixit. Sed et ipsa folia et poma uerborum nunc apud eos esse cessarunt: hortus quoque irriguus, id est, scientia Scripturarum, siue paradisus diuersarum arborum, qui absque gratia spirituali est, nec olera quidem affert, de quibus Apostolus loquitur: Qui infirmus est, olera manducet : et siccatis radicibus, omnis uiror in ariditatem uersus est, ac squalorem.

 Et erit fortitudo uestra ut fauilla stupe. Pro fauilla, interpretatus est Symmachus:  quando stupa pectitur, et quidquid sordium habet, proiicitur. Omnis igitur fortitudo et superbia peccatorum et sceleratorum Isrel, qui dereliquerunt Dominum, et idcirco consumpti sunt: et sacrificauerunt idolis, et erubescent in hortis, 30 quos elegerunt; redigentur in purgamenta stupe, que leui uorantur incendio. Sequitur enim: Et opus eius, id est, fortitudinis uestre, siue idololatrie, in qua erraueratis, paruula scintilla consumet.

Et succendetur utrumque simul: et non erit qui exstinguat. Et scientia uidelicet Iudeorum, et omnia opera que faciunt, siue et idolum et Ierusalem, in qua idolum fuit: et succendente Domino, nullus exstinguere poterit. Que omnia de contrariis quoque dogmatibus accipere possumus: quod et magistri et  discipuli pariter pereant, et omne opus eorum ignis pabulum sit.

 uerbum quod uidit Isaias, filius Amos super Iudam et Ierusalem. Et in priori uisione, quam iam exposuimus, ubi LXX interpretati sunt, quam uidit contra [d 1Kb] Iudeam et contra Ierusalem, in Hebraico [e 1Kb] scriptum est AL IUDA UIERUSALEM : et in hac que secunda est, in Hebraico similiter continetur. Et miror cur LXX Interpretes in illa dixerint, contra Iudeam et Ierusalem, et in hac de Iudea et de Ierusalem; nisi forte quia ibi appellatur gens peccatrix, populus plenus peccatis, semen pessimum, filii iniquitatis, et principes Sodomorum, ac populus Gomorrhe, et ciuitas meretrix, et cetera istiusmodi, sensum magis  quam uerbum interpretati sunt: et hic quia statim prospera promittuntur: Erit in nouissimis diebus manifestus mons Domini, et domus Dei in summitate montium, non contra Iudeam et Ierusalem, sed de Iudea et Ierusalem prophetiam intellexerunt: cum et  in illa legerimus post comminationem prospera: Restituam iudices tuos, ut fuerunt prius, et consiliarios tuos sicut antiquitus: post hec uocaberis ciuitas iusti, urbs fidelis; et in ista, post prospera, truculenta sit comminatio. Ecce dominator Dominus exercituum auferet ab Ierusalem et ab Iuda ualidum et fortem, omne robur panis, et omne robur aque, et reliqua. Ergo iuxta Hebraicum et in illa uisione, et in isto sermone, quem uidit Isaias, filius Amos, de Iuda et Ierusalem intelligendum est: non contra Iudeam et Ierusalem: uel pro Iuda et Ierusalem, ut Symmachus transtulit: sed absolute, de 31 Iuda et Ierusalem, in quo possunt et leta et tristia contineri. Et hoc considerandum, quia ibi uisionem uideat; hic uerbum, quod erat in principio apud Deum: et in illa Iudeis  comminans ad gentium ueniat salutem; in ista a gentium salute incipiens, punito Isrel, ex utraque uocatione credentes in Christi Ecclesiam congreget.

 Et erit in nouissimis diebus preparatus mons domus Domini in uertice montium. Nouissimos dies et in Genesi legimus, quod, uocante Iacob filios suos atque dicente: uenite ut annuntiem uobis quid futurum sit in nouissimis diebus : postea ad Iudam, de cuius semine ortus est Christus, dixerit: Non deficiet princeps ex Iuda, neque dux de femoribus eius, donec ueniat cui repositum est: et ipse erit exspectatio gentium. In his nouissimis diebus erit hora nouissima, de qua Ioannes Apostolus loquitur: Filioli mei, nouissima hora est ; in qua abscisus lapis de monte sine manibus, creuit in  montem magnum, et repleuit omnem terram: a quo princeps Tyri in Ezechiele dicitur uulneratus . Hic mons in domo Domini est, quam Propheta suspirat, dicens: [a 2Kb] Unum petiui a Domino, hoc requiram: ut inhabitem in domo Domini, omnes dies uite mee ; et de qua Paulus scribit ad Timotheum: Sin autem tardauero, ut scias quomodo te oporteat conuersari in domo Dei, que est Ecclesia Dei uiuentis, columna et firmamentum ueritatis . Hec domus edificata est super fundamentum Apostolorum et Prophetarum, qui et ipsi montes sunt, quasi imitatores Christi . De hac domo [b 1Kb] Ierusalem Psalmista conclamat dicens: Qui confidunt in Domino sicut mons Sion, non commouebitur in eternum, qui habitat  in Ierusalem. Montes in circuitu eius: et Dominus in circuitu populi sui . Unde et super unum montium Christus fundat Ecclesiam, et loquitur ad eum: Tu es Petrus, et super  hanc petram edificabo Ecclesiam meam: et porte inferi non preualebunt aduersus eam . Simile quid ad desiderantem animam suam, et impatienter domum Dei uidere cupientem, sanctus loquitur: Quare tristis es, anima mea, et quare conturbas me ? Et iterum: Hec recordatus sum et effudi in me animam meam: quoniam pertransibo in locum 32 tabernaculi admirabilis usque ad domum Dei: in uoce exultationis et confessionis sonus epulantium . LXX, Manifestum montem Domini, et domum Dei super capita montium, transtulerunt. Quod testimonium eisdem uerbis et Micheas propheta posuit: que in suo loco exposui .

Et eleuabitur super colles. Qui in capitibus montium ostensus est et paratus, iste super colles eleuabitur.  De quibus montibus et collibus et in Cantico canticorum sponsa loquitur: uox fratruelis mei: ecce hic uenit saliens super montes, transiliens colles: similis est fratruelis meus capree uel hinnulo ceruorum in montibus Bethel .

Et fluent ad eum omnes gentes: et ibunt populi multi. Omnes enim gentes seruient ei, cui dictum est: Postula a me, et dabo tibi gentes hereditatem tuam, et possessionem tuam terminos terre : ut seruiant ei iuxta Sophoniam sub iugo uno, de quibus idem propheta testatur: Ex finibus fluuiorum Aethiopie afferent tibi hostias . Et in septuagesimo primo psalmo legimus: In conspectu eius procident Aethiopes . In nomine enim Iesu omne genu flectetur, celestium, terrestrium,  et infernorum .

 Et dicent: uenite, ascendamus ad montem Domini, et ad domum Dei Iacob: et docebit nos uias suas: et ambulabimus in semitis eius. Gentes et populi nequaquam propria salute contenti, se mutuo hortabuntur, et dicent: uenite, ascendamus ad montem Domini et ad domum Dei Iacob. De quibus supra diximus, qui sit mons Domini preparatus et que domus Domini super uerticem montium. Domus autem Domini dicitur domus Dei Iacob, ut recipiamus uetus Instrumentum, et non secundum Manicheum aliam extra domum Dei Iacob queramus domum. Cum autem fuerimus in domo Dei Iacob, tunc docebit nos uias suas, per quas gradiamur ad eum, et  ambulabimus in semitis eius, quas [c 1Kb] tribuerunt et alii. Denique et iehsu ascendens in montem, docebat discipulos suos octo beatitudines, et cetera que Euangelicus sermo complectitur . Prius  ergo discende sunt uie Domini; et postea ambulandum in semitis eius.

Quia de Sion exibit lex, et uerbum Domini de Ierusalem. Omnes gentes et populi multi, 33 idcirco se mutuo hortabuntur et dicent: uenite, ascendamus ad montem Domini, et cetera que sequuntur: Quia de Sion egredietur lex, et uerbum Domini de Ierusalem: nequaquam de Sinai, et de solitudine, et de monte Oreb: sed de monte Sion, in quo edificata est Ierusalem: et de Ierusalem, in qua Templum est et religio Dei. Legimus quod sepe Dominus docuerit in Templo : et quod non oportuerit mori Prophetam extra Iurusalem: et supra uerbum et legem pariter nominata. uerbum principes iubentur audire: legem populus auribus percipere. Qui  enim prius legem fecerit, postea uenit ad sermonem Dei. Sed et in Ierusalem primum fundata Ecclesia totius orbis Ecclesias seminauit. Et hoc dicendum quod quicumque in specula et in uisione pacis fuerit, in hoc et lex et uerbum Domini constitutum sit. Et pulchre non dixit: in Sion et in Ierusalem erit, et manebit uerbum et lex Domini; sed egredietur, ut de illo fonte omnes nationes doctrina Dei significet irrigandas.

Et iudicabit gentes, et arguet populos multos. Ergo et inter gentes [a 1Kb] iudicandum est: nec omnes increduli pari sententia condemnandi, sed pro diuersitate meritorum diuersa passuri sunt. Postquam autem iudicauerit gentes, tunc arguet populos multos, siue ut LXX transtulerunt, populum multum. Et nota ordinem:  gentes iudicabuntur, quia crediture sunt: Qui enim non credit, iam iudicatus est . Populus autem multus, qui intelligitur Isrel, nequaquam iudicabitur, sed arguetur, quia ad se missum Filium Dei non receperit.

 Et conflabunt gladios suos in uomeres, et lanceas suas in falces. Omne bellandi studium uertetur ad pacem, et pro discordia erit in toto orbe concordia. Gladii mutabuntur in uomeres, et lancee in falces, ut omisso furore bellandi, agriculture seruiant, et uberrimas falcibus messes secent. Quod quidem et spiritualiter intelligi potest, quando omnis duritia cordis nostri Christi uomere frangitur, et eradicantur spine uitiorum, ut sementis sermonis Dei crescat in fruges: et postea labores manuum  nostrarum manducemus, quando uenientes uenient in  exultatione, portantes manipulos suos .

34 Non leuabit gens contra gentem gladium, neque exercebuntur ultra ad prelium. ueteres reuoluamus historias, et inueniemus usque ad uicesimum [b 2Kb] octauum annum Cesaris Augusti  in toto orbe terrarum fuisse discordiam, et singulas nationes contra uicinas gentes arsisse studio preliandi, ita ut cederent et cederentur. Orto autem Domino Saluatore, quando sub Preside Syrie Cyrino prima est in orbe terrarum facta descriptio, et Euangelice doctrine pax Romani imperii [Sup. pace] preparata; tunc omnia bella cessauerunt, et nequaquam per oppida et uicos exercebantur ad prelia; sed ad agrorum cultum, militibus tantum  legionibusque Romanis contra barbaras nationes bellandi studio delegato: quando impletus est Angelorum ille concentus: Gloria in excelsis Deo, [c 1Kb] et in terra pax hominibus bone uoluntatis ; et in diebus eius orta est iustitia et multitudo pacis.

 Domus Iacob uenite, et ambulemus in lumine Domini: proiecisti enim populum tuum domum Iacob. Post uocationem gentium, et ostensionem montis Domini super uerticem montium, ad populum suum, id est, populum Iudeorum, qui appellatur domus Iacob, Propheta conuertitur, et hortatur eos, ut qui in tenebris uersantur erroris, lumen suscipiant ueritatis, et ambulent in lumine Domini. Et quodammodo illud Dauidicum canit: Accedite ad eum, et illuminamini: et facies uestre non confundentur  . Omnis enim qui operatur malum, odit lumen, et non uenit ad lucem, ne opera eius arguantur. uos autem domus Iacob, domus populi mei, uenite mecum, et pariter ambulemus in lumine Domini: recipiamus Euangelium Christi, illuminemur ab eo qui dicit: Ego sum lux mundi . Cumque hoc locutus fuisset ad populum Iudeorum, cernens impenitens cor eorum, et animam incredulitate durissimam, facit apostropham ad Dominum, et dicit: Ideo eos hortor, ut ad te ueniant, et mecum tuo lumine perfruantur, quia pro merito peccatorum suorum reliquisti populum tuum, domum quondam Iacob.

 Quia repleti sunt olim, et augures habuerunt, 35 ut Philisthiim. Pro Philisthiim semper [d 2Kb]  LXX alienigenas interpretati sunt, nomen commune  pro proprio, que est hodie gens Palestinorum, quasi Philisthinorum, quia P litteram sermo Hebraicus non habet; sed pro ea PHI Greco utitur. Unde illud quod in Psalmis dicitur, cum enumeratione gentium ceterarum: Mihi alienigene subditi sunt , non omnes exteras nationes, sed proprie Palestinos significat. Redditque causas quare proiecerit Deus populum suum domum Iacob: quia repleti sunt, inquit, ut fuerunt in principio, auguribus, [a 1Kb] et ominibus, cunctisque sordibus idololatrie. Non attendenda [b 1Kb] omina nec auguria, Mose scribente, cognoscimus, que habuerunt gentes, quas eiecit Dominus a facie Isrel, Chananeorum, Amorrheorum, et Chetheorum. Hunc locum Ecclesie tractatores aliter, atque aliter edisserunt. Quidam  enim uolunt hoc significari, quod proiecto populo Iudeorum, ingressus sit terram quondam repromissionis Romanus exercitus; et eiectis Iudeis, habitauerint in Iudea alienigene, qui de toto orbe diuersarum gentium accole sunt, adducti a Tito, et uespasiano, et Hadriano, ceterisque principibus. Alii autem putant hoc non pertinere ad Romana tempora, sed ad superiora, priusquam a Babyloniis uastarentur, quod sub impiis regibus [c 1Kb] fuisse narrantur, et a Domino derelicti sunt.

Et pueris alienis adheserunt. Pro quo LXX transtulerunt: Et filii multi alienigene nati sunt eis. Symmachus: Et cum filiis alienis applauserunt. Pro quo scriptum est in Hebraico IESPHICU , quod Hebrei interpretantur, , et nos uertimus,  adheserunt, ut uitiorum in gente Iudea turpitudo monstretur. Intantum autem Greci, et Romani hoc quondam uitio laborauerunt, ut et clarissimi philosophorum Grecie haberent [d 1Kb] publice concubinos: et Adrianus philosophie artibus eruditus,  Antinoum consecrarit in Deum, templumque ei ac uictimas, et sacerdotes 36 instituerit, et ex eo Aegypti ciuitas ac regio nomen acceperit. Inter scorta quoque in fornicibus spectaculorum pueri steterint publice libidini expositi: donec sub [e 1Kb] Constantino imperatore, Christi Euangelio coruscante, et infidelitas uniuersarum gentium, et turpitudo deleta est. Porro LXX coniuges eorum uiolatas esse significant, dum filios alienos Iudeis generant. Symmachus quodam circuitu, et honesto sermone plaudentium, eamdem cum pueris turpitudinem demonstrauit.

 Et repleta est terra argento et auro, et non est finis thesaurorum eius. Inter cetera uitia terre domus Iacob, etiam auri et argenti multitudo numeratur. Inter omina et augures, equos et quadrigas,  quas Deus multiplicari prohibuit regibus Isrel: inter idola, que sunt opera manuum hominum, auaritia condemnatur. Unde Dominus precepit in Euangelio, ne thesaurizemus nobis thesauros in terra, et ne faciamus thesauros, de quibus fur possit eripere, ad extremum inferens: Non potestis Deo seruire et mammone . Pulchre autem illud comma uersiculi: Semper auarus eget, aliis uerbis Propheta significauit dicens: Et non est finis thesaurorum eius. Non quod thesauri finem non habeant, sed quod possidentium animus non impleatur. Utraque autem gens et Iudeorum et Romanorum per hec uerba auaritie sugillatur. Quod historie quoque tam Grece narrant quam Latine, nichil Iudeorum et Romanorum gente esse auarius. Unde  et [f 1Kb] repetundarum lex constituta est, et quotidie uidemus illud Apostolicum compleri: Qui precipis non furandum, furaris . [g 1Kb] Furem iudicem audit atque condemnat iudex furacior, in alio de se promens sententiam.

 Et repleta est terra eius equis et innumerabiles quadrige eius. Non enim dignum est numero quod contra Dei imperium possidetur. Unde et in Psalmis dicitur: Fallax equus in salutem . Et in Exodo: Equum et ascensorem deiecit in mare . Et in alio psalmo: Hi in curribus, 37 et hi in equis: nos autem in nomine Domini Dei nostri inuocabimus . Potest autem utrumque intelligi, quod et populus Iudeorum contra preceptum Dei sibi equos, et quadrigas multiplicauerit, et terra Iudee uictorum equis et curribus sit repleta.

 Et repleta est terra eius idolis: opus manuum suarum adorauerunt, quod fecerunt digiti eorum, et incuruauit se homo, et humiliatus est uir. Ubi quondam  erat Templum et religio Dei, ibi Adriani statua, et Iouis idolum collocatum est. Quod multi super illo testimonio interpretantur, quod in Euangelio legimus: Cum autem uideritis abominationem desolationis stantem in sancto loco . Et operi manuum suarum inclinati sunt: et homo, rationale animal, es adorauit, et lapidem. Sunt autem qui hec de Iudeis interpretentur, quod antequam caperentur a Babyloniis uniuersa hec fecerint, et ideo dimissi sunt a Deo. Unde et in fine capituli ponitur: Ne ergo dimittas eis. Possumus secundum anagogen et hoc dicere, quod omne dogma contrarium ueritati adoret opera manuum suarum, et constituat idola in terra sua, et incuruetur homo, et humilietur uir, et se erigere non possit: quia sit a diabolo colligatus, nisi  illum erexerit Dominus, exemplo illius mulieris, quam Satanas uinxerat annis decem et octo, ut nequaquam celum, sed terram semper aspiceret .

Ne ergo dimittas eis. Pro quo LXX interpretati sunt: Et non dimittam eis. Si Deus loquitur, ita intelligendum est: Quia tanta fecerunt, non parcam eis, nec tam innumerabilia peccata dimittam. Si Propheta, sic sentiendum: ne ergo dimittas eis, qui tanta scelera perpetrarunt. Quod si de Romanis intelligimus, uerior interpretatio est: qui subuertentes templum Dei, non eum adorauerunt, qui uictoriam prebuit, sed idola manuum suarum. Sin autem de Iudeis, Prophete truculenta sententia est, ut contra populum suum orare uideatur, cui supra dixerat: Domus Iacob, uenite, et ambulemus in lumine Domini.

  Ingredere in petram: abscondere in fossa humo a facie timoris Domini, et a gloria maiestatis eius. Ego quidem populum cohortatus sum, dicens. Domus Iacob, uenite, et ambulemus in lumine Domini. 38 Sed quia proiecit Dominus populum Iacob: proiecit autem, quia aut fecit, aut passus est, que supra exposuimus; ideo prenuntio uobis que uentura sint mala, et hortor ut ingrediamini petras, et abscondamini in speluncis a facie Babylonii uel Romani exercitus, quando omnia uastabuntur, iuxta illud  quod in Euangelio legimus: Tunc dicent montibus, cadite super nos; et petris, abscondite nos . Iuxta anagogen uero a facie Dominice maiestatis precipitur nobis, ut assumamus petre fortitudinem, de qua dictum est: Petra refugium leporibus . et, In petra exaltasti me . Moses quoque in foramine petre ponitur, ut uideat posteriora Dei . Et, Bibebat populus de spiritali sequenti eos petra . Absconditurque in petra qui ingreditur cubiculum suum, et clauso ostio adorat Patrem, ut in terreno corpore constitutus, transeuntem mundi non sentiat tempestatem.

 Oculi sublimes hominis humiliati sunt, et incuruabitur altitudo uirorum: exaltabitur autem Dominus  solus in die illa. Cum hostes uenerint, et omnem prouinciam Babylonius aut Romanus mucro uastauerit, et circumsederint agmina bellatorum Ierusalem: tunc nec diuitie, nec nobilitas generis, nec potentia dignitatum aliquem defendere poterunt; sed omnium erit una captiuitas, et Deus solus exaltabitur, cuius iram nullus poterit declinare. Multi hec de die iudicii intelligunt, quod omnis creatura comparatione diuine glorie humilietur, et incuruetur, et nichil esse se sentiat.

 Dies enim Domini exercituum super omnem superbum et excelsum, et super omnem arrogantem. [a 1Kb] Et hec prioribus coniunguntur. In die, inquit, illa in qua exaltabitur Dominus solus, hoc est, in die ultionis Dominice, excelsi quique et arrogantes  atque sublimes captiuitati et gladio subiacebunt. autem sermo de magnis est atque principibus: quod quanto magis superbierint, tanto amplius deprimantur. Dominus enim superbis resistit, et humilibus dat gratiam . Qui de die iudicii intelligunt, superbum et excelsum, et sublimem, et arrogantem, diabolum dici putant. Qui superbiens loquitur: Super stellas celi ponam sedem meam: sedebo in monte excelso, super omnes montes 39 excelsos ad Aquilonem: ascendam super nubes, ero similis Altissimo : quando ex ore infantium et lactentium perficietur laus, ut destruatur inimicus et ultor .

 Et super omnes cedros Libani sublimes et erectas, et super omnes quercus Basan. Et in uicesimo  octauo psalmo canitur: uox Domini conterentis cedros: conteret Dominus cedros Libani, et comminuet eas quasi uitulum Libani . Et in tricesimo [b 1Kb] sexto psalmo: uidi impium exaltatum et eleuatum quasi cedros Libani, et transiui, et non erat, et quesiui eum, et non est inuentus locus eius . Quercus quoque Basan, quas Aquila , Symmachus, et Theodotio interpretati sunt, glandiferas nouimus, que etsi fecerint fructus, porcorum sunt alimenta, non hominum. Basan regio est Arabie, cui imperauit Og, qui appellatus est  rex Basan, et interpretatur , id [a 9Kb] est, ignominia, quam si confusionem transferre uoluerimus, magis , id est, Babylonem significat quam Basan. Super omnes ergo qui eriguntur in superbiam, et faciunt opera ignominie, atque in ceno libidinum uolutantur, Domini uindicta consurget. Quod si prudens lector quesierit, cur in templo Domini cedrina ligna sint posita, et in centesimo tertio psalmo legamus iuxta. Hebraicam ueritatem, Saturabuntur ligna Domini, et cedri Libani, quas tu plantasti: ibi passeres nidificabunt ; et inter cetera ligna etiam cedri ad laudes Domini prouocentur: et in aduentu Saluatoris, quando omnes arbores, et ligna campi applaudent ramis suis, scriptum sit: Ponam in terra inaquosa cedrum et buxum,  et cypressum et pinum : et nunc diem Domini super cedros Libani sermo propheticus comminetur? hoc dicendum est, quod ex eodem genere hominum, alii sublimentur ad regnum, alii detrahantur ad penam, et cedri Libani, que propter superbiam conterentur, eligantur, cum boni odoris fuerint, et cum Apostolo dixerint: Christi bonus odor sumus .

 Et super omnes montes excelsos, et super omnes colles eleuatos. Sicut in bonam partem pro uarietate uirtutum, montes appellantur et colles: sic inter impios pro diuersitate uitiorum, et maxime superbie, alii montes sunt, alii colles, super quos erit dies Domini, de quibus 40 in Ezechiele scriptum est: Hec dicit Adonai Dominus montibus et collibus:  ecce ego inducam super uos gladium, et dissipabuntur excelsa uestra, et conterentur are uestre, et reliqua .

 Et super omnem turrim excelsam, et super omnem murum munitum. Qui ad uespasiani Adrianique hec referunt tempora, corporaliter dicunt impleta que scripta sunt, quod non turris excelsa, non firmissimus murus, non ulla nauium multitudo, et negotiationis industria, aduersum uim Romani exercitus potuerit preualere; sed in tantam habitatores Iudee uenisse formidinem, ut et ipsi cum coniugibus et liberis, auro et argento que sibi auxilio fore estimabant, in foueas terre demersi sint, et profundissima antra sectati. Si enim uoracium et luxuriosorum uenter est Deus, quare non  auari aurum et argentum appelletur Deus? Alii hec ad Babylonia referunt tempora. Ergo iuxta leges tropologie singula queque percurram. Turris uel ob munitionem urbis edificatur, uel ob speculam, ut longe ueniens cernatur hostis. Unusquisque ergo nostrum  debet edificare turrim, prius sumptibus supputatis, ne iuxta Euangelicam parabolam , cum explere opus nequiuerit, rideatur. Hec turris bene constructa persistit. Sin autem erecta in superbiam, firma non habuerit fundamenta, cadet super eum, a quo edificata est: sicut illa in Siloa, que decem, et octo homines interfecit. Unde et Dominus loquitur ad audientes: Et uos si non egeritis penitentiam, similiter peribitis . In consequentibus quoque lecturi sumus, quod Dominus in uinea sua edificauerit turrim, et fecerit torcular, et maceriam circumdederit, sed hec omnia destructa sint atque uastata, quia uano superbie supercilio intumuerint . Muri quoque exstruuntur excelsi, ne cito ciuitas destruatur, ne hostibus pateat, quia  circumdantur Ecclesie sapientissimis uiris, et omni ratione firmantur, ne quod dogma peruersum preualeat ueritati. De istiusmodi muris Deus loquitur ad Ierusalem: Ecce super manus meas depinxi muros tuos, et in conspectu meo sunt semper . Sin autem hi qui prius impugnauerant Ecclesiam, cognita ueritate, transierint ad fidem, et pugnauerint pro ea, quam ante impugnauerant, tunc illud implebitur: 41 Cito edificaberis ab his, a quibus destructa eras . In Leuitico quoque legimus, domum, que in urbibus muratis sit, si intra annum redempta non fuerit, emptori eterna possessione firmari, quod si in uillis et in uiculis sit, que muros non habeant, semper posse redimi, et emptoris pretium fluctuare .

  Et super omnes naues Tharsis, et super omne, quod uisu pulchrum est. Pro Tharsis, quod omnes similiter transtulerunt, soli LXX mare interpretati sunt. Hebrei putant, [b 1Kb] lingua proprie sua mare THARSIS  appellari, quando autem dicitur IAM , non Hebraico sermone appellari, sed Syriaco. Habuit et Iosaphat naues, quas mittebat in Tharsis , sed contrite sunt in Asiongaber. Habuit et Salomon que ibant in Tharsis , et post tres annos reuertebantur, afferebantque regi argentum et aurum, ebur et simias. Sed quia rex uterque peccauerat, alius deditus uoluptati, et externarum gentium amans feminas: alius se cum rege Samarie copulans: quod utrumque ad ethnicos refertur, et hereticos, in quibus  nichil est aliud nisi fulgor eloquentie, et [c 1Kb] sensus diabolica arte constructus, et sermo mortuus, quod interpretatur in dentibus, et similitudo rationis humane, quod sentitur in simiis; idcirco in Psalmis legimus, In spiritu uiolento confringes naues Tharsis  . Et de his nauibus idem Isaias loquitur; ue alis nauium, que sunt trans Aethiopiam . Sunt autem econtrario et bone naues, de quibus in eisdem psalmis dicitur: Qui descendunt mare in nauibus, et faciunt opus in aquis multis. Ipsi uiderunt opera Domini, et mirabilia eius in profundo . Qui enim in seculi huius fluctibus non sunt otiosi, sed operantur, et merces portant dominicas, et ad portum quietis uenire festinant, ipsi uident opera Domini, et mirabilia eius in profundo, quando ad profundam scientiam peruenerint, et uniuersa scrutantes, hoc est, etiam profunda Dei et mirabilia eius aspexerint. 42 Iosephus Tharsis urbem Cilicie Tarsum arbitratur: alii regionem putant Indie, et hoc nomine etiam de duodecim gemmis lapidem appellari, qui apud nos uocatur  [a 10Kb] Chrysolithus, ob marini coloris similitudinem. Melius autem est, Tharsis uel mare, uel pelagus, absolute accipere. Neque enim Ionas de Ioppe nauigans, ad Indiam poterat peruenire, ad quam illo mari non [b 1Kb] potest nauigari; sed simpliciter ire in pelagus, et ad quascumque insulas pergere. Quodque sequitur: Et super omne, quod uisu pulchrum est: siue ut LXX transtulerunt, Et super omnem aspectum pulchritudinis nauium, eodem sensu accipiendum, quod destruatur a die Domini quidquid pulchrum uidetur in uerbis, et humana ratione constructum, si se erigat contra scientiam Dei.

. Et incuruabitur sublimitas hominum, et [c 1Kb] humiliabitur altitudo uirorum, et eleuabitur Dominus  solus in die illa, et idola [d 1Kb] penitus conterentur. Tamdiu uidetur humanus sermo habere rationem, quamdiu diuine scientie non fuerit comparatus. Cum autem mendacium ueritati, quasi stipula igni, appropinquauerit,  cito uoratur et deperit, et omnia dogmata falsitatis, que nunc idola nominantur, ab eo quod simulata sint atque conficta, penitus conterentur.

. In die illa proiiciet homo idola argenti sui, et simulacra auri sui, que fecerat sibi, ut adoraret talpas et uespertiliones, et ingredietur in fissuras petrarum, et cauernas saxorum a facie formidinis Domini, et a gloria maiestatis eius: cum surrexerit percutere terram. Sepe diximus argentum et aurum pro sermone, et sensu accipi, que cum a Deo hominibus data sint, ut uel loquantur, uel sentiant Deum, et laudent creatorem suum, illi abutuntur hoc munere in idolorum simulationem; iuxta illud quod scriptum est: Dedi eis argentum et aurum; ipsi uero  de argento et auro meo operati sunt Baal . Cum ergo quis Domini pauore perterritus primum in spelunca pectoris sui idola condiderit; et 43 in uoraginibus terre absconderit, non audens proferre quod male finxerat: secundum profectus est, ut prius celata proiiciat, et in se esse non patiatur. Pro talpis, quas nos interpretati sumus, LXX uana, Aquila [e 34Kb] , Symmachus infructuosa, Theodotio ipsum uerbum Hebraicum posuit [f 14Kb] PHARPHAROTH . Est autem animal absque oculis, quod semper terram fodit, et humum egerit, et radices [g 7Kb] subter comedens, frugibus noxium est: quod Greci uocant. uespertilio autem nocturna auis, que congruum ab eis nomen accepit , eo quod in nocte uolitet, paruum animal est, et murium simile, non tam uoce et cantu resonans, quam stridore:  quod cum uideatur uolitare, lucifugum est, et solem uidere non patitur. Istiusmodi animantibus idola comparata sunt, que ceca et tenebrosa coluntur  a cecis: et omnia dogmata contraria ueritati. Que cum in die Domini fuerint derelicta, ingredientur hi qui proiecerint ea in fissuras petrarum, cauernasque saxorum, ut non in terre puluere et uili luto, sed in firma ratione uersentur, et inueniant sibi diuersa uirtutum foramina, per que ad ueritatem ualeant peruenire. Hec iuxta anagogen, ut potui, breui sermone perstrinxi, que Hebrei ad Babylonia referunt tempora et subuersionem Ierusalem, quando surrexit Dominus terram percutere Iudeorum.

 Quiescite ergo ab homine, cuius spiritus in naribus eius: quia excelsus reputatus est ipse. Hoc pretermisere LXX, et in Grecis exemplaribus ab Origene sub asteriscis de editione Aquile additum est, quod in Hebreo ita legitur: [a 2Kb] HEDALU LACHEM  MEN AADAM ASER NASAMA BAAPHPHO CHI BAMA NESAB HU. Ubi nos diximus, excelsus reputatus est ipse: Aquila interpretatus est, in quo reputatus est iste. 44 uerbum Hebraicum BAMA , uel dicitur, id est, excelsum, quod et in Regnorum libris, et in Ezechiele legimus: uel certe in quo, et eisdem litteris scribitur BETH, MEM, HE: ac pro locorum qualitate, si uoluerimus legere, in quo, dicimus BAMMA; sin autem, excelsum uel excelsus, legimus BAMA. Intelligentes ergo Iudei prophetiam esse de Christo, uerbum ambiguum in deteriorem partem interpretati sunt, ut uiderentur non laudare Christum, sed nichili pendere. Que est enim uerborum consequentia, et qui ordo rationis ac sensus, ut dicamus: Cum hec ita se habeant, et dies uentura sit Domini, in qua  uniuersus Iudee status subuertendus est, et omnia conterenda: moneo uos atque precipio, ut quiescatis ab homine, qui ita spirat ac uiuit, ut nos homines, quia [b 1Kb] in nichili computandus est? Quisquam ne hominum ita quempiam laudet, ut dicat: Cauete ne offendatis  eum, qui omnino nichili est? Ergo econtrario sic intelligendum: Cum hec uniuersa uentura sint uobis, et prophetali spiritu predicantur, moneo atque precipio, ut quiescatis ab eo qui secundum carnem quidem homo est, et habet animam, et ita spirat, et naribus halitum trahit, ut nos homines spiramus, et uiuimus: sed secundum diuinam maiestatem excelsus et est, et reputatur, et creditur. [c 1Kb] Tacita mecum mente pertractans, non possum inuenire rationem, quare LXX tam perspicuam de Christo prophetiam in Grecum noluerint uertere. Ceteri enim, qui uerterunt quidem, sed sermonem ambiguum ad impietatis traxere sensum, non mirum cur male interpretati sint, nec uoluerint de Christo gloriosum quid dicere, in quem non credebant: [d 1Kb] uidelicet  Iudei aut Semiiudei, id est, Ebionite. Quod autem Christus excelsus sit uel altissimus, qui 45 alio sermone apud Hebreos appellatur, ELION , in octogesimo sexto psalmo legimus: Numquid Sion dicet homo, [e 1Kb] et homo natus est in ea; et ipse fundauit eam Altissimus ? Et in Euangelio: Et tu puer Propheta Altissimi uocaberis . Ac ne longum funem traham  in isto loco BAMA apud Hebreos non excelsus dicitur, sed excelsum, id est, ipsa altitudo atque sublimitas: quasi si 46 de aliquo dicamus, non est diuinus, sed diuinatio: non est riuus, sed fons: non est homo, sed ipsa humanitas. Origenes hunc locum ita interpretatus est: Quia singulariter  de uno homine dicitur, referri potest et ad Dominum Saluatorem: iubente Propheta, ut quiescant ab eo qui in magno aliquo reputatus est; licet impresentiarum uideatur ut homo, et spiramen habere in naribus, sicut et ceteri spirant homines.



LIBER SECUNDUS.


 45-46 Finito in Isaiam primo uolumine, quod ut potui, non ut uolui, celeri sermone dictaui: sensum potius Scripturarum, quam composite orationis uerba perquirens: nunc transcendam ad secundum; et quidquid in me uirium est, proneque in Dominum uoluntatis, offeram ei qui per Prophetam locutus est: Ego uisiones multiplicaui: et in manibus Prophetarum assimilatus sum . Unde obsecro te, uirgo Christi Eustochium, ut nobis in Scripturarum explanatione certantibus, tu cum Mose ad Dominum eleues manus: ut qui exeuntes de Aegypto, mare transiuimus Rubrum, uincamus Amalec, qui interpretatur deuorans et elingens; et possimus tecum dicere: Benedictus Dominus Deus meus, qui docet manus meas ad prelium, et digitos  meos ad bellum .

 Ecce enim dominator Dominus exercituum auferet ab Ierusalem, et ab Iuda ualidum, et fortem: omne robur panis, et omne robur aque. Hucusque de iudicio dici putant. Quod sequitur, de captiuitate uentura; quam alii ad Babylonios, alii referunt ad Romanos. Sed melius est, ut supra diximus, cuncta referri ad Dominicam passionem. Post interfectionem quippe illius, omnes gratie et donationes sublate sunt a Iudeis: secundum quod in Euangelio scriptum est: Lex et Prophete usque ad Ioannem Baptistam . Et est ordo: Quoniam noluistis cessare ab homine, cuius spiritus in naribus eius, qui excelsus reputatus est: sed econtrario fudistis sanguinem iusti, et cogitastis consilium  pessimum, dicentes: Alligemus iustum, quia inutilis est nobis ; ideo fructum adinuentionum uestrarum comedetis. Nihil apud Iudeos post Passionem Domini forte, nichil ualidum est: sed omnia infirma et languida. Nec aliquis potest apud eos dicere: Omnia possum in eo, qui me confortat , Christo Iesu Domino nostro. Et quia iuxta LXX legimus ualidum et ualidam; ualido illud possumus coaptare: Donec occurramus omnes in uirum perfectum, in mensuram etatis plenitudinis Christi . 47 Porro ualide: uolo, inquit, omnes uos uirginem castam exhibere Christo . Fortitudo autem panis, et fortitudo aque, pro omni cibo, et potu accipitur. Legimus quod Moses fuerit in monte Sinai, et quadraginta diebus panem non  comederit, et aquam non biberit . Illud quoque quod ad Adam dicitur: In sudore uultus  tui comedes panem tuum, donec reuertaris in terram, de qua sumptus es , similiter audiendum. Nec non quod a Saluatore dicitur: Non in pane solo uiuit homo, sed in omni uerbo quod egreditur per os Dei . Fortitudo igitur panis auferetur ab eis: [a 1Kb] ille qui dicit: Ego sum panis uiuus, qui de celo descendi . Et fortitudo aque, de qua idem Dominus loquebatur: Omnis qui biberit ex aqua hac, sitiet iterum: qui autem biberit ex aqua, quam ego dabo ei, non sitiet in eternum: sed aqua, quam ego dabo ei, fiet in eo fons aque salientis in uitam eternam . De huiusmodi panibus et in Prouerbiis legimus: Aperi oculos tuos, et replere panibus . [b 154Kb] Habent Iudei panem, sed absque fortitudine; habent aquas, sed absque robore.  Legunt enim Scripturas, sed non intelligunt. tenent membranas, et Christum, qui in membranis scriptus est, perdiderunt . Lacte enim aluntur, quasi paruuli, et non solido cibo. Et quia fortitudinem perdiderunt, et infirmi sunt, propterea olera comedunt. Athletarum autem solidus cibus est, qui et uitam sustentat humanam, et uiuentibus prebet fortitudinem . De istiusmodi pane et aqua, quod auferantur a Iudeis, etiam alius Propheta testatur, dicens: Ecce dies ueniet, dicit Dominus, et emittam famem super terram: non famem panis, neque sitim aque, sed famem [c 1Kb] audiendi sermones Domini .

 Fortem et uirum bellatorem, iudicem et Prophetam, et hariolum, et senem. Pro forti,  quod solum est in Hebreo, duo simul LXX transtulerunt, gigantem [d 1Kb] et fortem, eumdem uolentes gigantem esse, quem fortem. De forti supra dictum est. Gigantem autem in bonam partem, hoc est, de Domino Saluatore, in octauo decimo psalmo legimus: Exultauit ut gigas ad currendam uiam suam: a summo celo egressio eius, et 48 occursus eius usque ad summum illius . Sin autem legerimus, Nemrod gigantem , qui fuit uenator coram Domino, et gigantes , propter quos uenit diluuium super terram, in contrariam partem accipiendi sunt. uirum quoque bellatorem iuxta historiam sic intelligimus, quod capti sint, et usque hodie seruiant, et non deposuerint seruitutis iugum. Sed ne iudices quidem habeant proprios, Romanisque  subiiciantur iudicibus: in tantum ut de principibus eorum, qui esse uidentur in populo, Romani  principes iudicent. Sed et hoc dicendum, quod nullus sit apud eos bellator in lege, habens scientiam iudicandi: sed omnia uana sint, et caduca, et plena stultitie. De Propheta autem, quod apud eos esse cessauerit, nulli dubium est. Querimus iuxta Hebraicum, quomodo interpretemur hariolum, quem omnes interpretati sunt diuinum: exceptis LXX, qui pro hoc coniectorem transtulerunt. Et dicendum quod sepe etiam per hariolos futura dicantur, sicut in Balaam diuino legimus, et in diuinis quinque urbium Palestinarum, Gaze et Ascalonis, Geth, et Accaronis, et Azoti, qui dant consilium quomodo arca Domini remittatur . Et est sensus: Et uera et falsa a Iudeis pariter auferentur. Senem quoque, quem LXX presbyterum transtulerunt, intelligit [Al.  intelliget] ablatum a Iudeis, qui scierit in Scripturis sanctis presbyteros merito et sapientia eligi, non etate. Neque enim apud Iudeos senes esse cessarunt, quos usque ad decrepitam senectutem sepe uenire conspicimus. Et inueteratos dierum malorum duos presbyteros iuxta Theodotionem in Danielis [a 1Kb] principio legimus . Nam et Mosi precipitur, ut eligat presbyteros, quos scit esse presbyteros . Et apostolus Paulus, qualis presbyter eligi debeat, plenissime scribit ad Timotheum . Unde et in Prouerbiis dicitur: Gloria senum canities . Que est ista canities? haud dubium quin sapientia, de qua scriptum est: Canities hominum prudentia est . Cumque nongentos, et eo amplius annos ab Adam  usque ad Abraham uixisse homines legamus , nullus alius prius appellatus est presbyter, id est, senex, nisi Abraham, 49 qui multo paucioribus annis uixisse conuincitur. Unde scribit et Ioannes post pueros et iuuenes, etiam ad senes, dicens, Scripsi uobis, patres, quia cognouistis eum, qui a principio est . Et Roboam filius Salomonis ideo perdidit regnum, quia noluit audire presbyteros .

 Principem super quinquaginta. a parte totum. Quomodo enim Centuriones uocantur, qui centum presunt militibus, et Chiliarchi, qui mille, quos nos Tribunos appellamus, ab eo quod presint tribui: sic in Isrelitico exercitu Quinquagenarii uocabantur, qui in capite erant quinquaginta  militum. Unde et Decanos [b 1Kb] dicimus, qui decem presunt hominibus. Nec mirum si apud Iudeos omnis perierit dignitas bellatorum, cum militandi sub gladio, et arma portandi non habeant potestatem. Quia uero quinquagenarius numerus semper refertur ad penitentiam: princepsque penitentie, et caput eorum,  qui saluantur per penitentiam, Christus est: breuiter numeri huius sacramenta pandamus. In Genesi legimus, loquente Abraham ad Dominum, quod a quinquaginta primum iustis, si inueniantur in ciuitate, dixerit urbem esse saluandam. Et septem hebdomadarum in [c 1Kb] Numeris, id est, Pentecostes celeberrima festiuitas est. Iubileus quoque, id est, remissionis annus, qui septenis annorum hebdomadibus, id est, quadraginta nouem annis texitur, in quo clangunt tube, et ad omnes reuertitur antiqua possessio, hoc continet sacramentum. Unde et Dauid in quinquagesimo numero Psalmum scribit penitentie. Legimus quoque in eodem Numerorum libro, quod de preda et spoliis, quinquagesimum [Al. quingentesimum] caput, tam de hominibus, quam de iumentis accipiant  sacerdotes, et quinquagesimum leuite, qui custodiunt fores tabernaculi. Illa quoque Euangelii parabola , in qua dicuntur duo debitores, unus qui debebat quingentos denarios, et alius quinquaginta, ad hanc refertur intelligentiam. Unde et Apostolus apud Ephesios, quibus mystica queque dissoluerat, uult permanere usque ad Pentecosten, 50 donec perfecte ad Dominum conuertantur, dicens: Ostium enim mihi apertum est magnum et euidens, sed aduersarii multi . Imitatur autem, et diabolus Isreliticum exercitum, de quo Iethro [d 1Kb] dederat genere suo Mosi consilium, ut constitueret super populum tribunos et centuriones et quinquagenarios . Unde impius rex  mittit duos quinquagenarios cum subditis  sibi militibus, ut exhiberent Eliam: qui diuino igne consumpti sunt. Tertius autem saluatur ex eis, qui conuersus ad preces, penitentie sacramenta cognouerat. Unde et Iudei, nolentes Dominum esse perfectum, nec principem quinquagenarium, dicunt ad eum: Quinquaginta annos necdum habes, et Abraham uidisti ? Et ille sciens se esse non solum penitentium principem, sed et iustorum respondit: Antequam Abraham esset, ego sum . Quod autem Dominus Princeps sit Quinquagenarius, ex una festiuitate intelligere possumus, de qua ait: Dominus est Sabbathi, filius hominis . Quod si Sabbathi, et Kalendarum. Si Kalendarum, et Pasche, id est, Azymorum. Si Pasche, et Iubilei. Si Iubilei, et Tabernaculorum. Si Tabernaculorum,  et Pentecostes, que ad quinquagesimum refertur numerum.

Et honorabilem uultu, et consiliarium. Pro duobus, id est, honorabili [e 1Kb] uultu, et consiliario, LXX unum uirum admirabilem consiliarium transtulerunt. Inter ceteras gratias etiam hoc Dominus auferet a Iudea,  ut nullum habeant consiliarium: sed faciant cuncta absque consilio. Et Greci pete [a 66Kb] laudabilis illa et admiranda sententia est: Primum esse beatum, qui per se sapiat; secundum, qui sapientem audiat. Qui autem utroque careat, hunc inutilem esse, tam sibi, quam omnibus. Unde et illud in nostris libris legimus: Amici tibi sint plurimi, consiliarius autem unus de mille . Et iterum: Cum consilio omnia age : et dabit tibi prudentia admirabilem consiliarium. Senatus quoque consulta dicuntur, et principes quondam Romani, consules appellati sunt, uel a consulendo ciuibus, uel [b 1Kb] a regendo cuncta consilio. 51 Et nos habemus in Ecclesia senatum nostrum, cetum presbyterorum. Cum ergo inter cetera etiam senes Iudea perdiderit,  quomodo poterit habere consilium, quod proprie seniorum est?

Et sapientem architectum. Pro quo Aquila transtulit sapientissimum artificum, ut ostenderet eos plures quondam habuisse artifices: qualis et ille fuit Beseleel filius Uri, filii Ur de tribu Iuda, quem impleuit Deus spiritu sapientie, et intelligentie, ac discipline, ut in omni opere esset faber perfectissimus, non solum in auro, et argento, sed et in ere, et ceteris que Moses enumerat, qui edificauit Tabernaculum Dei . Illis ergo perdentibus architectos, omnis edificandi gratia translata est ad Ecclesiam. Unde Paulus apostolus dicit: Quasi sapiens architectus fundamentum posui . Et Ieremias architectus erat, qui non solum eradicabat, et suffodiebat,  et perdebat, sed et edificabat : Unde idem Apostolus loquitur: Dei agricultura, Dei edificatio sumus . Dominus quoque noster appellatur structor maceriarum . Et in Euangelio filius fabri sugillatur, qui uniuersa condiderit . In Regum quoque uolumine legimus, quod miserit rex Salomon, et tulerit Hyram Tyrium, filium mulieris uidue, qui erat de tribu Nephthali, et habebat patrem Tyrium, artificem eris. Ingressusque est ad regem, et fecit omnia opera regi Salomoni: in quo typus est edificande Ecclesie, que non solum de tribu Iuda, sed de Nephthali quoque, et patre Tyrio generatus sit, qui habuit matrem uiduam; quia priorem uirum perdiderat . Et multo plures sunt filii deserte, magis  quam eius que habet uirum . Sed et in Paralipomenon libro legimus uallem artificum: Saraias autem genuit Ioab patrem uallis artificum: ibi quippe artifices erant . Qui propterea habitare dicuntur in ualle, quia non eos inflabat scientia, sed humilem atque mansuetum sequebantur Iesum, et  cum Apostolo dicere poterant: Ego enim sum minimus Apostolorum, qui non sum dignus uocari Apostolus . Et alibi: Ex parte cognoscimus, et ex parte prophetamus, et nunc per speculum uidemus in enigmate .

Et prudentem eloquii mystici. Pro quo 52 LXX interpretati sunt, prudentem auditorem; Theodotio, prudentem incantatorem; Aquila, prudentem susurratorem; Symmachus, prudentem eloquii mystici, quem et nos in hoc loco secuti sumus. Dicendum primum iuxta LXX; quod inter ceteras gratias spiritales, etiam prudens auditor in Ecclesia necessarius sit. Alii enim datur prophetia: alii discretio spirituum . Unde, et constituti erant in populo Iudeorum sacerdotales gradus, qui prophetas, pseudoprophetasque  discernerent: hoc est, intelligerent, qui de Dei spiritu loquerentur, qui de contrario. Legamus Ieremiam. Prudens autem eloquii mystici , siue susurrator, et ut Theodotio uoluit, incantator, uidetur mihi uir esse eruditus et exercitatus tam in Lege et Prophetis, quam in Euangelio et Apostolis, qui possit singulas animi perturbationes sua sanare doctrina, et ad statum mentis reducere: dum et scortator recipit castitatem, et ganeo [c 1Kb] frugalitatem, et quondam auarus, dat eleemosynam. Euentila omnes Iudeorum syanagogas, et nullum poteris inuenire doctorem, qui sancta precipiat, et contemptis diuitiis, sectandam doceat paupertatem. De itiusmodi incantatoribus contra serpentes et aspides, id est, contra peccatores, qui Dei iustitiam  reliquerunt, Dauid loquebatur in Psalmo: Alienati sunt peccatores a uulua: errauerunt ab utero, locuti sunt falsa. Furor eorum iuxta similitudinem serpentis: sicut aspidis surde et obturantis aures suas, que non exaudit uocem incantantium, et uenefici medicantis sapienter . Omnis sermo Apostoli contra serpentes et aspides incantatio est, quem non exaudiunt peccatores, et heretici, quia claudunt aures suas, ne audiant ueritatem.

 Et dabo pueros principes eorum. Si ex persona Prophete dicitur: Ecce enim dominator Dominus exercituum, auferet ab Ierusalem, et ab Iuda ualidum et ualidam: omne robur panis, et omne robur aque, et reliqua: quomodo nunc idem propheta loquitur: Dabo pueros principes eorum, et effeminati  dominabuntur eis? Ergo iuxta consuetudinem prophetalem loquente Propheta, subito Deus loquitur per Prophetam ex persona sua, et dicit: Dabo pueros principes eorum: sublatis enim his que ante 53 donaueram, et quasi bona iratus abstuleram, nunc econtrario dabo mala. Tuli senem et quinquagenarium, et admirabilem  consiliarium, et sapientem architectum et prudentem auditorem, etc. Pro his dabo pueros principes. Qui enim presbyterum perdiderunt, qualem superior sermo [Al. seruo] monstrauit, qualis et Abraham primus appellatus est presbyter, recte iuuenes principes accipiunt . De quibus, et in Ecclesiaste legimus: ue tibi ciuitas, cuius rex iuuenis, et principes tui mane comedunt. Beata terra, cuius rex filius ingenuorum . Talis fuit rex iuuenis Roboam filius Salomonis, qui secutus est iuuenum consilia . Non quod etate esset iuuenis, sed sapientia. Alioqui quadraginta et amplius annorum regnum accepisse narratur. Et econtrario Salomon duodecim annorum erat quando suscepit imperium, et quia habebat sapientiam, propterea  non est appellatus iuuenis. Erat enim in eo latitudo cordis, et amplitudo sapientie quanta arena est in maris littoribus. Unde et Apostolus scribit ad Timotheum, Nemo adolescentiam tuam contemnat . Qui enim etate iuuenis est, maturitate senex est. Et Daniel iuxta Theodotionem antequam iudicaret, appellatus est puer . Postquam uero excitauit in eo Deus spiritum, et iudicauit senes, accepit presbyterii dignitatem. Ieremie quoque, qui ad mittentem se Dominum dixerat, Qui es dominator, Domine: Ecce ego nescio loqui, quia iuuenis sum , respondit Dominus, Ne dicas, quia iuuenis sum; prius enim quam formareris in utero, noui te, et antequam exires de uulua matris tue, sanctificaui te, et prophetam in gentibus constitui  te. Ob hanc causam reor et adolescentulas uiduas iuberi ab Apostolo , ut accipiant maritos, et matresfamilie sint, et educent liberos suos, quia multe retro abierunt post Satanam. Et cum luxuriate fuerint in Christo, nubere uolunt, habentes damnationem, quia primam fidem irritam fecerunt. Nec Ecclesiasticis uidua sustentatur alimentis, nisi que sexaginta annorum est, et maturitatem habet morum pariter et etatis. Putet 54 aliquis, et illud quod Apostolus prohibet , episcopum fieri neophytum, ad hoc pertinere, quia paruulus in fide est, ne elatus in superbiam, incidat in iudicium diaboli. Iudicium autem diaboli nullum est aliud, nisi superbia, propter quam de celestibus cecidit. Unde et Saluator loquitur, uidebam Satanam, quasi fulgor cadentem de celo .

Et effeminati dominabuntur eis. Pro quo in Hebreo scriptum est THALULIM , quos LXX et Theodotio  illusores interpretati sunt, Aquila , qui se mutent, et turpitudinis exerceant uices. Quales in Iudicum libro super concubina Leuite in Gabaa legimus . Consideremus [a 156Kb] Patriarchas Iudeorum, et iuuenes siue pueros, effeminatosque ac deliciis affluentes, et impletam prophetiam esse cernemus. Possumus illusores dicere et magistros populi Isrel, qui deuorant populum Dei, sicut escam panis, et peruerse Scripturas sanctas interpretantur, illuduntque stultitie discipulorum.

 Et corruet populus uir ad uirum, unusquisque ad proximum suum: tumultuabitur puer contra senem, et ignobilis contra nobilem. Quando iuuenes fuerint principes, et illusores Domini, quales propheticus sermo describit, tunc nec dignitatis,  nec etatis, nec scientie ullus ordo seruabitur; sed rebellabunt pueri senibus, et ignobiles nobilibus, et mutuo corruent. Et implebitur illud Apostolicum: Mordentes inuicem, consumpti estis ab inuicem . Hec sub Tito filio uespasiani accidisse populo Iudeorum, scribit Iosephus : et quod, cum expugnarentur a Romanis, fuerit Ierusalem in tres partes diuisa seditio: et alii arcem et Templum, alii inferiorem, alii superiorem partem urbis tenuerint.

 Apprehendet enim uir fratrem suum, domesticum patris sui. uestimentum tibi est, princeps esto noster: ruina autem hec sub manu tua. Pro ruina, Symmachus et Theodotio infirmitatem transtulerunt, LXX [b 1Kb] cibum. Significat autem raritatem hominum, et maxime  rerum omnium penuriam, quod qui cibum, et uestimentum habuerit, potens, et diues, 55 et inclytus esse credatur. Quod autem ait iuxta Hebraicum: Ruina autem hec sub manu tua, hunc sensum habet: Miseria nostra et calamitas tuo substentetur et protegatur auxilio. Et hoc considerandum quod singuli sibi eligant principes singulos, et in principum electione seditio sit, dum alii alios principatu dignos putant. Nec dicunt ad eos, possessiones tue, et diuitie, et reditus sustentare nos poterunt, sed infirmitas ista, siue cibus meus, ex tuo sanabitur et pendebit arbitrio.

 Et respondebit in die illa, dicens, non sum medicus, et in domo mea non est panis, neque uestimentum; nolite constituere me principem populi. Pro medico, Symmachus et LXX transtulerunt, principem: Theodotio, [c 1Kb] qui liget uulnera, et prouideat sanitati: Respondebit, [d 10Kb] in Hebreo non  habetur, sed de LXX additum est. In Hebreo enim his que supra scripta sunt iungitur: In illa die dicet, non sum medicus, et reliqua. Is autem dicet, qui princeps fuerit electus. Et sicut populus qui eum quem, comparatione sui locupletiorem intelligit, principem habere desiderat, sic qui eligitur considerans paupertatem, et imbecillitatem suam, indignum se esse delato honore testatur, nec posse mederi uitiis, id est, curare languentes, esurientibus cibum tribuere, uestire nudos, qui ipse se sustentare uix ualeat. Ergo non statim multitudinis acquiescamus iudicio, sed electi in principatum, nouerimus mensuram nostram, et humiliemur sub potenti manu Dei: quia Deus superbis resistens, humilibus dat gratiam . Quanti panem non  habentes, et uestimentum, cum ipsi esuriant et nudi sint, nec habeant spirituales cibos, neque Christi tunicam integram reseruarint, aliis et alimoniam et uestimenta promittunt, et pleni uulneribus, medicos esse se iactant; nec seruant illud Mosaicum: Prouide alium quem mittas: aliudque mandatum: Ne queras iudex fieri: ne forte non possis auferre iniquitates . Solus iehsu omnes languores sanat, et infirmitates, de quo scriptum est: Qui sanat contritos corde, et alligat contritiones eorum .

56  Ruit enim Ierusalem, et Iuda concidit: quia lingua eorum, et adinuentiones eorum contra Dominum, ut prouocarent oculos maiestatis eius. Agnitio uultus eorum respondit eis: et peccatum  suum quasi Sodoma predicauerunt, nec absconderunt. Hoc Propheta loquitur, non ut plerique arbitrantur, ille qui princeps fuerat electus. Et dicit ideo nullum uelle preesse populo peccatori, quia et Iudas et Ierusalem, et urbs, et Iudea prouincia, siue tribus Iuda pariter conciderint. Causasque reddit impietatis eorum, quia contra Dominum blasphemauerunt, atque dixerunt: Tolle, tolle, crucifige talem, non habemus regem nisi Cesarem : et clementissimum Dominum furore lingue sue ad amaritudinem prouocauerunt. [a 1Kb] Agnitio uultus eorum respondebit eis: id est, sua recepere peccata, siue ut Septuaginta transtulerunt: [b 1Kb] confusio uultus eorum restitit eis: id est, ante oculos suos propria semper habuere delicta. Et quomodo Sodomite cum  omni libertate peccantes, et ne pudorem quidem ullum habentes in scelere, dixerunt ad Lot: Educ foras uiros, ut concumbamus cum eis : sic et isti publice proclamantes, suum predicauere peccatum, nec ullam in blasphemando habuere uerecundiam. Secunda enim post naufragium tabula est, et consolatio miseriarum, impietatem suam abscondere.  Unde et principes appellantur Sodomorum, [c 1Kb] quia Sodomitica habuere peccata.

 ue anime eorum: quoniam reddita sunt eis mala. Dicite iusto, quoniam bene, quoniam fructum adinuentionum suarum comederunt. ue impio in malum: retributio enim manuum eius fiet ei. Iuxta Hebraicum et ceteros Interpretes hunc sensum habet: ue illis quia sua scelera receperunt. Unde uos qui auditis, uel qui librum Prophete legitis, laudate iustitiam Dei, quia benefecerit: quia impii labores manuum suarum comederunt. Et ue impio populo in malum: recepit enim quod merebatur. Et qui principem suum Romane tradidit potestati, ipse Romane subiacet seruituti. Iuxta LXX autem Interpretes qui dixerunt: ue anime eorum:  quoniam cogitauerunt consilium pessimum contra semetipsos, 57 dicentes: Alligemus iustum, quoniam inutilis est nobis: itaque fructus operum suorum comedent, perspicue de Christi dicitur passione, quod inierint consilium pessimum, non tam contra iustum, quam contra semetipsos, et animam suam: et nunc fructus operum suorum comedant. Que enim seminauerit homo, hec et metet , et unusquisque onus suum portabit.

 Populum meum exactores sui spoliauerunt: et mulieres dominate sunt eis. Pro mulieribus, quas solus interpretatus est Symmachus, et Hebraice dicuntur NASIM : Aquila et LXX transtulerunt , qui significant exactores: Theodotio , id est, feneratores. Loquitur autem  sermo propheticus contra Scribas et Phariseos, qui turpis lucri gratia, ut acciperent decimas et primitias, Dei Filium negauerunt. Et non eos uocat magistros, scribas atque doctores, sed exactores , qui questum putant esse pietatem: et deuorant, non iuxta Apostolum, domos tantum uiduarum, sed uniuersum populum; accusansque luxuriam eorum, et turpem conuersationem, non solum exactores appellat, ut ab inuitis pecuniam uideantur exigere; sed mulieres: quia propter libidinem omnia faciant, et sint dediti uoluptatibus. Caueamus ergo et nos, ne exactores simus in populo; ne iuxta impium Porphyrium matrone et mulieres sint noster senatus, que dominantur in Ecclesiis, et de sacerdotali gradu fauor iudicat feminarum.

  Popule meus, qui beatum te dicunt, ipsi te decipiunt, et uiam gressuum tuorum dissipant, siue conturbant. Scribas et Phariseos exactores appellauerat, non magistros; et supra illusores, qui propter munera, que excecant oculos etiam sapientium, non solum peccatores in populo non corripiebant, sed pro diuitiis atque compendiis  efferebant laudibus: beatos uocantes, et columnas domus Dei, et cetera que solent adulatores dicere. Ille est ergo doctor Ecclesiasticus, qui lacrymas, non risum, mouet, qui corripit peccatores, qui nullum beatum, nullum dicit esse felicem: nec preuenit sententiam iudicis sui, dicente Scriptura sancta : Ne beatum dicas quemquam hominem ante mortem. Sed et in alio loco legimus ; 58 Qui benedicit amico mane grandi uoce, a maledicente nichil differt. Unde spernentes hominum iudicia, nec laudibus eorum extollamur, nec obtrectationibus contristemur: sed ingrediamur rectam uiam, et tritas a sanctis prophetis semitas: audiamusque Ieremiam prophetam dicentem: State in uiis, et uidete: et interrogate semitas  Domini sempiternas, que sit uia bona: et ambulate in ea . Quod si quando errauerimus, et quasi homines peruerso itinere perrexerimus, Domini per Ezechiel exspectemus promissa dicentis: Dabo eis uiam alteram, et cor aliud . Exactores autem peruerterunt atque turbauerunt uiam Domini: ut habentes clauem scientie, nec ipsi intrarent, nec populum intrare paterentur; sed facerent eos perdere uiam ueritatis, que loquitur in Euangelio: Ego sum uia, et uita, et ueritas .

 Stat ad iudicandum Dominus: et stat ad iudicandos populos. Dominus ad iudicium ueniet cum senibus populi sui, et cum principibus eius. Populus, qui propter simplicitatem imperitiamque deceptus est, adhuc uocatur populus Dei: et propterea  iudicatur, ut saluetur. Nec sedet Dominus in habitu iudicantis, ut in Daniele legimus: Throni positi sunt, et libri aperti sunt : sed stat ad iudicandum: et stat ut iudicet populus, uolens eos stare, quorum uia fuerat dissipata. Contra principes [a 1Kb] autem et presbyteros populi sui uenit ad iudicium, non ut iudicet, sed ut pariter iudicetur: dans ei locum defensionis, si potuerint habere quod respondeant, iuxta illud quod in quinquagesimo psalmo dicitur: Ut iustificeris in sermonibus tuis, et uincas cum fueris iudicatus . In Michea quoque propheta tale quid legimus , quod in suo loco interpretati sumus. Ergo contra Phariseos et , presens locus accipitur. Inter senes autem et principes hoc fuisse reor in ueteri populo, quod nunc est inter presbyteros et episcopos.

 uos enim depasti estis uineam [b 1Kb] meam: rapina pauperis in domo uestra. Quare atteritis populum meum, et facies pauperum commollitis, siue conteritis, et ut LXX interpretati sunt, confunditis. Seruat consuetudinem prophetalem, ut mutet repente personas: supra enim ipse Dominus dixerat: Popule meus, qui 59 beatum te dicunt, ipsi te decipiunt: et postea Propheta subiecerat: Stat ad iudicandum  Dominus: Dominus ad iudicium ueniet. Igitur post prophetam ipse Dominus, qui ad iudicium uenerat cum senibus populi sui et principibus eius, loquitur ad eos, et corripit delinquentes: Quare depascitis uineam meam? de qua scriptum est: uineam de Aegypto transtulisti . Et in hoc eodem propheta: uinea Domini sabaoth, domus est Isrel . Hanc uineam et in Euangelio locauit Dominus agricolis pessimis, qui missum ad se patrisfamilias filium iuterfecerunt . Rapina, ait, pauperis in domibus uestris. Pauperem uel simpliciter accipe, qui indiget eleemosyna: uel certe pauperem spiritu, de quo scriptum est: Beatus qui intelligit super egenum et pauperem . Et Paulus Apostolus: Tantum, inquit, ut pauperum memores  essemus . Quodque sequitur: Quare atteritis populum meum, et facies pauperum commollitis, siue confunditis, manifeste ad principes dicitur Iudeorum. Sed et ad nostros principes referri potest, si atterant subiectam sibi plebem, et pauperes delinquentes publice arguant atque confundant, diuitibus autem peiora peccantibus ne mu [c 1Kb] quidem facere audeant. Et rapina pauperum in domibus eorum est, quando replent thesauros suos, et Ecclesie opibus abutuntur in delicias, publicasque stipes, que ad sustentationem pauperum date sunt, uel sibi reseruant, uel propinquis distribuunt, et alienam inopiam, suas suorumque faciunt esse diuitias.

 Et dixit Dominus: pro eo quod eleuate sunt filie Sion, et ambulauerunt extento collo, et nulibus  oculorum ibant, et plaudebant, et ambulabant, et pedibus suis composito gradu incedebant. Supra et populum et principes tam propheta quam Dominus corripuerat; nunc ad mulieres de quibus prius dixerat: Et mulieres dominate sunt eis, propheticus sermo conuertitur, ne se alienas arbitrentur a crimine, ob quarum delicias atque luxuriam depasti sunt exactores uineam Domini: et rapina pauperis in domibus eorum est, et attriuerunt populum eius, et facies pauperum confuderunt. Quas quidam putant uere feminas Iudeorum, alii 60 metaphorice de urbibus Iudee dici arbitrantur, que appellantur filie Sion: minores uidelicet ciuitates, uici et oppida. Unde et in libro Iesu per singulas tribus ponuntur nomina ciuitatum , et postea describuntur  uille atque castella, et filie nuncupantur. Alii secundum tropologiam, mulieres animas arbitrantur, que si extento collo ambulauerint, et se erexerint in superbiam, et non uirilem duritiam, sed dissolutionem sectate fuerint feminarum, corripiantur a sermone prophetico, et omnia perdant ornamenta uirtutum, que sub lunulis torquibusque et monilibus atque armillis, mitris et discriminalibus ceterisque huiusmodi, describuntur. Abutendum est hoc testimonio  et aduersum Ecclesie feminas, que ambulant collo extento, et nutibus loquuntur oculorum, et plaudunt tam manibus quam pedibus, et ut composito incedant gradu, non naturam sequuntur ducem, sed histriones redimunt preceptores.

 Decaluabit Dominus uerticem filiarum Sion, et crinem earum nudabit, [a 41Kb] et pro ornatu erit ignominia. Hoc et nobis accidet quorum peccata celantur, cum impletum fuerit illud quod scriptum est: Nihil occultum quod non reuelabitur . Quamdiu enim protegimur crine, et ueste ignorantie, et homines nos putant sepulcra dealbata , qui intus sumus pleni ossibus mortuorum, uidemur aliquid habere munditie. Cum autem patuerit quod occultum est, auferetur uniuersa cesaries,  et feda caluicies omnibus apparebit.

 In die illa auferet Dominus ornamentum calceamentorum. In qua die? Iudei putant, captiuitatis Babylonie. Nos uerius esse conuincimus, quando a Romanis capti sunt, et omnia uestium atque gemmarum, aurique ac monilium ornamenta, et diuersas supellectiles perdiderunt. Siue per metaphoram mulierum, omnis ornatus urbium destructus esse narratur. Ornamenta urbium in plateis et porticibus, foro atque gymnasiis et menibus publicis intellige. Que si referamus ad animarum statum, calceatos pedes eius, qui carnes agni comesturus est, et celebraturus Pascha, legisse nos recordemur, 61 et per solitudinem transeuntium, nec uestimenta, nec calceamenta consumpta. Que sunt ista calceamenta? Illa  de quibus Apostolus scribit ad Ephesios: Calceati pedes in preparationem Euangelii pacis . Que calceamenta anime perditure sunt, quando extento collo ambulauerint, et pedibus traxerint uestimenta, et pro munditia matronali, terre uerrent spurcitiam.

 Et lunulas, et torques, et monilia, et armillas, et mitras, et discriminalia, et periscelidas, et murenulas, et olfactoriola, et inaures, et annulos et gemmas in fronte pendentes. Describit monilia feminarum, et per hec insignia ciuitatum: uel iuxta anagogen uariarum ornamenta uirtutum. Habent mulieres in lune similitudinem bullulas dependentes, quas nos ad Ecclesie ornamenta transferimus, que illuminatur sole iustitie. Torques quoque, que  ad pectus usque pendentes, intelligentiam, ac principale () mentis in corde demonstrant. Et monilia, que uno sermone omnia ornamenta significant: et armillarum bona opera; quales Rebecca accepit in sponsalibus : et mitras, capitis ornamenta, discriminalia, ut iudicium habeat singulorum: et periscelidas, quibus noster gressus ornatur, ut audiamus: Pes tuus non offendet  ; et: Eruet pedes meos a lapsu ; et murenulas, que auri atque argenti texuntur uirgulis, sensu uidelicet, et sermonibus Scripturarum: et olfactoriola, ut Christi bonus odor simus ; et inaures, ne audiamus iudicium sanguinis, sed Domini uerba dicentis: Qui habet aures audiendi audiat : et annulos, quibus signamur ad Domini militiam, quem Deus signauit Pater. Unde dicitur ad principem Tyri: Tu es signaculum similitudinis . Filius quoque prodigus cum stola recepit annulum , et calceamenta, et gemmas in fronte pendentes, quibus nostra ora decorantur. De cuius capitis ornamento, et in psalmo legimus: Sicut unguentum in capite, quod descendit in barbam, barbam Aaron .  Que omnia licet LXX Interpretes, Aquila, et Symmachus, ac Theodolio diuersis modis interpretentur, nos ut potuimus uel de Hebreo, uel de ipsorum translatione texuimus: nec uolumus diutius in singulis immorari, 62 ne friuola sit expositio, et prudenti lectori fastidium faciat.

 Et mutatoria, et pallia, et linteamina. Pro [b 1Kb] linteamina, LXX perspicua laconica, interpretati sunt: uolentes tenuissimas significare uestes, quibus Lacedemoniorum, qui fuerunt ad bella promptissimi, et austerioris uite, corpora tegebantur: quamquam Laconica, nec Hebraicum habeat, nec ullus alius interpretum. Mutatoria autem et pallia, que significantius Symmachus transtulit [c 9Kb] , ornamenta sunt uestium muliebrium, quibus  humeri et pectora proteguntur. Mutatoria iuxta anagogen illa sunt, de quibus dicitur: Ibunt de uirtute in uirtutem : et linteamina, ut loti in Domino deliciis perfruamur, secundum illud, quo in Psalmis scriptum est: Torrente uoluptatis tue potabis eos . Hec autem omnia perdiderunt filie Sion, quia ambulauerunt extento collo, et oculorum nutibus superbiam gestierunt: putantes sue esse potentie quod habebant, et non Domini gratie.

 Et acus, et specula, et sindones, et uittas, et theristra. Habent acus mulieres, quibus ornatorum crinium compago retinetur, ne laxius fluant, et in sparsos dissipentur capillos. Habent et specula, quibus considerant uultum suum, et si quid deesse  uiderint, addunt ornatui. Habent sindones, que uocantur amictoria: et uittas, quibus crines ligantur, quas appellant . Habent et theristra, que nos pallia possumus appellare: quo obuoluta est et Rebecca. Et hodie quoque Arabie et Mesopotamie operiuntur femine: que Hebraice dicuntur [d 1Kb] ARDIDIM, Grece : ab eo quod in , hoc est, in estate et caumate corpora protegant feminarum.  Filie ergo Sion propter superbiam suam perdiderunt acus, quibus omnium preceptorum regula stringebatur. Perdiderunt specula, que obtulerunt in Exodo manentes in foribus tabernaculi mulieres ad luterem Domini fabricandum : de quibus et apostolus Paulus loquebatur: uidemus autem nunc per speculum in enigmate . Amiserunt sindones et uittas, quibus operiebant humeros, et fluentem huc atque illuc animum constringebant: et theristra, quo tutissimo in estibus tegebantur umbraculo. Hec dicimus ne 63 omnino tropologiam huius loci fugere uideamur. Ceterum laboris est maximi in singulis immorari, et latam explanationem querere.

 Et erit pro suaui odore, fetor: et pro  zona, funiculus. Fetere peccata penitens loquitur: Putruerunt et corrupte sunt cicatrices mee a facie insipientie mee . Zona accingi lumbos, Apostolus precepit, dicens: State accincti lumbos uestros in ueritate . Et de peccatore legimus: Funibus peccatorum suorum unusquisque constringitur . Igitur pro bono odore uirtutum, filie Sion habebunt putredinem peccatorum: et pro cingulo ueritatis, mendacii funiculis ligabuntur, quos habuerunt super capita qui cum pannis et sordibus uitam [a 1Kb] a rege Syrie precabantur.

Et pro fascia pectorali cilicium. Pro fascia pectorali, quam interpretatus est Symmachus, LXX tunicam , id est, clauatam [b 12Kb] purpura transtulerunt: quod Aquila cingulum exultationis expressit.  Theodotio ipsum uerbum Hebraicum PHTHIGIL  posuit, quod genus ornamenti muliebris est. Fascia pectus tegit, et eum possidet locum in feminis, quem Rationale in Pontificibus. De hac fascia pectorali, et Ieremias mystico sermone dicebat: Si obliuisci potest sponsa ornatus sui, aut uirgo fascie pectoralis sue, et ego obliuiscar tui, dicit Dominus . uirgo, qualem exhibere nos cupit Apostolus Christo , quamdiu non corrumpitur in Aegypto, nec franguntur mamille eius, que pectorali fascia colligate sunt, iungitur sponso: et cum quotidie uirtutum filios generet, nequaquam uirgo esse desistit. Quod si aliquando diuaricauerit pedes omni transuenti, et secuta fuerit amatores suos: et iuxta Osee uaticinium, sepserit  Dominus uias eius, et intercluserit semitas, reuertetur ad uirum suum priorem, et audiet: [c 1Kb] Exue te uestimentis luctus, et induere uestibus glorie tue .

  Pulcherrimi quoque uiri tui gladio cadent: et fortes tui in prelio. Pro pulcherrimis uiris, LXX interpretati sunt, et filius tuus pulcherrimus, quem diligis, gladio cadet. Quod si de anime statu intelligimus, que post uirtutes peccauerit, pulcherrimum filium eius, bona 64 accipiamus opera, que hostili gladio conciderunt: et fortes quoque periisse in prelio, quia iustitia iusti non liberabit eum in quacumque die aberrauerit . Sin autem sequamur historiam, ex his sermonibus docebimur, non de mulieribus prophete esse sermonem, quarum uiri in prelio corruerunt; sed de urbibus Iudee, quas filias Sion appellauit, et quarum bellatores ceciderunt in certamine. Denique de eadem Sion sequens uersiculus loquitur.

  Et merebunt atque lugebunt porte eius, et [d 1Kb] ipsa urbs desolata sedebit in terra. Quod usque hodie oculis cernimus. Facilis secundum tropologiam interpretatio est, quod quicumque locum dederit diabolo, et non omni custodia seruauerit cor suum, lugeant porte eius: et absente sponso, semper in luctu sit, ac de excelsis corruens, in terre puluere sedeat.

 Et apprehendent septem mulieres uirum unum in die illa, dicentes: Panem nostrum comedemus, et uestimentis nostris operiemur, tantummodo inuocetur nomen tuum super nos: aufer opprobrium nostrum. Cum pulcherrimi urbis Ierusalem gladio ceciderint, et fortes perierint in prelio; et meruerint, luxerintque porte eius; et ipsa fuerit  desolata ob nimiam hominum raritatem, interfectis bellatoribus, septem mulieres apprehendent unum uirum, cupientes habere semen in Sion, et domesticos in Ierusalem: cibum et uestimentum se habere dicentes: tantum ne absque marito esse uideantur, et subiacere illi maledicto, [e 1Kb] quod scriptum est: Maledicta sterilis, et que non facit semen in Isrel . Zacarias quoque huic congruit sensui: In diebus illis apprehendent decem homines ex omnibus linguis gentium fimbriam uiri Iudei dicentes: Ibimus uobiscum, audiuimus enim quoniam Deus uobiscum est . Septenarius et denarius numerus propter sabbatum, et decem precepta legis, Iudeis familiaris est: et ideo hoc frequenter abutuntur: licet iuxta Hebrei sermonis ambiguitatem, qui uerbum  SABA , nunc septem, nunc plures, nunc iuramentum interpretantur, possit in hoc loco non septem significare, 65 sed plures. Hoc secundum litteram. Ceterum in aduentu Domini Saluatoris, septem  mulieres, id est, septem gratie Spiritus sancti, de quibus in consequentibus idem Propheta dicturus est: Exiet uirga de radice Iesse, et flos de radice eius conscendet: et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et implebit eum spiritus timoris Domini ; apprehendent Iesum, quem multo tempore desiderauerant, quia nullum alium potuerant inuenire, in quo eterna statione requiescerent. Unde et Ioannes Baptista refert in Euangelio: Et qui misit me, ipse mihi dixit: Super quem uideris Spiritum sanctum descendentem et manentem in eo, ipse est . In Zacaria quoque legimus super lapidem unum septem oculos, et in uno aureo candelabro septem lucernas, et septem  suffusoria, ac duas oliuas ex utraque parte lampadis, firma radice fundatas . Quod autem gratia sancti Spiritus cuncta possideat, expositione non indiget. Sed quia in hominibus semper patiebatur opprobrium, nullo uiuente, ut Spiritus sancti dona poscebant: propterea Iesu nomen sibi cupiunt inuocari, ut quod in Lege imperfectum erat, in Euangelio compleatur.

 In die illa erit germen Domini in magnificentia et in gloria: et fructus terre sublimis, et exultatio his qui saluati fuerint de Isrel. Et erit, omnis qui relictus fuerit in Sion, et residuus in Ierusalem, sanctus uocabitur, omnis qui scriptus est in uita in Ierusalem. Cum filie Sion propter superbiam omnem ornatum perdiderint: et meruerint luxerintque  porte eius, et ipsa desolata [a 1Kb] conciderit, omnesque bellatores eius perierint in prelio, in tantum ut multe mulieres unum uirum habere uix possint: tunc orietur germen nominis christiani, et terra dabit fructum suum: et exultatio erit his qui de Isrel saluati fuerint, de quibus et supra dictum est: Nisi Dominus sabaoth reliquisset nobis semen, quasi Sodoma essemus, et similes Gomorre fuissemus . Et nota quod non omnis Isrel saluetur, sed reliquie populi Sion, et residuus in Ierusalem: omnis qui scriptus est in uita in Ierusalem, quibus et Dominus loquebatur: Gaudete, quoniam nomina uestra scripta sunt in celis . 66 Significat autem Apostolos et eos qui per Apostolos crediderunt.

 Cum abluerit Dominus sordes filiarum  Sion, et sanguinem Ierusalem lauerit de medio eius in spiritu iudicii et spiritu combustionis. Tunc saluabuntur reliquie de Isrel, quando in baptismate Saluatoris eis fuerint peccata dimissa, et ille sanguis ablutus, quem super se errans populus imprecatus est: Sanguis eius super nos, et super filios nostros . Unde supra legimus: Cum extenderitis manus, non exaudiam uos: manus enim uestre sanguine plene sunt . Et postea eos ad penitentiam prouocans infert: Lauamini, mundi estote. Et nota quod sordes filiarum Sion lauerit spiritu  iudicii, sanguinem autem Ierusalem, spiritu combustionis. Quod enim leue est, lauatur: quod grauius, exuritur. De quo iudicii spiritu, et spiritu combustionis Ioannes Baptista in Euangelio loquebatur: Ego baptizo uos in aqua, qui autem post me uenit, ipse uos baptizabit in Spiritu Sancto, et igni . Ex quo discimus, quod homo tantum aquam tribuat: Deus autem Spiritum sanctum, quo et sordes abluuntur, et sanguinis peccata purgantur.

 Et creabit  Dominus super omnem locum montis Sion, et ubi inuocatus est, nubem per diem, et fumum et splendorem ignis flammantis in nocte. In Christo enim noua creatura est, de qua alibi legimus: uetera transierunt: ecce facta sunt omnia noua . Pro quo LXX transtulerunt:  Et ueniet, et erit omnis locus montis Sion, et omnia que in circuitu eius sunt, proteget nubes per diem, et lumen ignis flammantis in nocte. Quis autem ueniet nisi ille, de quo scriptum est: ueniet ex Sion qui liberet . Et de quo alius propheta commemorat: Adhuc paululum modicum, qui uenturus est ueniet, et non tardabit . Cum ille uenerit, reddetur populo felicitas pristina, quam aliquando habuere in eremo; precedente Domino eos per diem in columna nubis, et per noctem in columna ignis : ut nec in prosperis, nec in aduersis [b 1Kb] aliquando turbentur. Quod et in psalmo dicitur: Per diem sol non uret te, neque luna per noctem . Fumus autem in hoc loco non errorem et ignorantiam, sed gloriam significat,  iuxta illud quod in hoc eodem propheta, secundum quorumdam opinionem, lecturi 67 sumus : Et domus impleta est fumo. Et in Iel de gratia Spiritus sancti, que descendit super apostolos, dicitur: Effundam de spiritu meo, et prophetabunt . Et, Dabo prodigia in celo sursum, et signa in terra deorsum, sanguinem et ignem et uaporem fumi . Id ipsum significare puto et illud in Psalmis: Qui tangit montes, et [c 11Kb] fumigabunt .

 Super omnem autem gloriam protectio. Et tabernaculum erit in umbraculum diei ab estu, et in securitatem, et in absconsionem a turbine et a pluuia. Hunc locum Iudei ad Antichristum referunt, quem per turbinem et tempestatem significari estimant,  quando eos Dominus a potentissimo aduersario defensurus sit. Nos autem omnia referamus ad primum aduentum Christi, de quo et in psalmis legimus: Protexit me in abscondito tabernaculi sui: in petra exaltauit me : super quam fundata Ecclesia nulla tempestate concutitur, nullo turbine uentisque subuertitur. Plurimi Iudeorum et hec et uniuersa, quibus ista sociata sunt, super Babylonia captiuitate et reditu in Ierusalem sub Zorobabel et Ezra et Neemia intelligunt.

 Cantabo nunc dilecto meo  canticum patruelis mei, uinee sue. Cantat propheta carmen lamentabile populo Isrel, quod composuit ille, de quo scriptum est in Euangelio: Cum autem uidisset eam  fleuit super eam, et dixit: Si scires et tu que ad pacem sunt tibi, quoniam uenient dies super te, et circumdabunt tibi inimici tui munitiones, et uallabunt te, et prosternent te, et filios tuos . Et rursum: Quoties uolui congregare filios tuos, sicut gallina congregat pullos sub alas [a 1Kb] suas, et noluisti? Ecce dimittetur uobis domus uestra deserta : cui simile est hoc quod nunc in isto carmine dicitur: Dimittam uineam meam. Quod autem Christus dicatur dilectus atque carissimus, quem Aquila interpretatus est, patruum, uel patruelem,  quadragesimi quarti psalmi nos inscriptio docet: Canticum pro dilecto. Et uox Dei Patris in Euangelio: Hic est Filius meus dilectus, in quo mihi complacui . Et in sexagesimo septimo psalmo legimus: Dominus dabit uerbum euangelizantibus uirtute multa. Rex uirtutum dilecti . Hic ergo dilectus carmen lugubre fecit uinee 68 sue, quod ego cantabo dilecto atque miserabili populo meo. uel certe ita intelligendum: Cantabo Omnipotenti Deo Patri canticum Christi, qui est patruelis meus, hoc est, ex eadem mecum gente generatus. Quod autem uinea Dei appelletur populus Isrel, et in fine huius cantici legimus: uinea Domini exercituum, domus est Isrel, et uir Iuda germen laudabile eius. Et in septuagesimo nono  psalmo : uineam de Egypto transtulisti, eiecisti gentes, et plantasti eam. In Euangelio quoque pene eisdem uerbis, quibus Propheta nunc loquitur, Dominus texit parabolam: Homo quidam erat paterfamilias, qui plantauit uineam, et maceriam illi circumdedit: et fodit in ea torcular, et edificauit turrim, et locauit eam agricolis, etc. . Et in Ieremia legimus: Ego plantaui te uineam fructiferam, totam ueram: quomodo conuersa es in amaritudinem, uinea aliena ? Itaque Ierusalem, ut diximus, plangitur: et sermone prophetico illius ruina cantatur. Porro Ecclesie, et populo quondam gentium, aliud carmen est editum, de quo in psalmis legimus: Cantate Domino, omnis terra, annuntiate diem ex die salutare eius. Annuntiate  in gentibus gloriam illius in omnibus populis mirabilia eius . Et rursum: Cantate Domino canticum nouum, quia mirabilia fecit. Ostendit Dominus salutare suum, in conspectu gentium reuelauit iustitiam suam .

uinea facta est dilecto [b 1Kb] meo in cornu filio olei. Hoc iuxta Hebraicum Theodotio et Aquila transtulerunt: Symmachus autem more suo manifestius: uinea facta est dilecto meo in cornu in medio oliuarum. Porro  LXX sensum magis quam uerbum interpretati sunt: uinea facta est dilecto meo in cornu, in loco pingui, siue uberi, enim utrumque significat. Et reuera nichil terra Repromissionis pinguius, si non montana queque atque deserta, sed omnem illius latitudinem consideres, a riuo Aegypti usque ad flumen magnum Euphratem contra Orientem: et ad septentrionalem plagam usque ad Taurum montem et Zephyrium Cilicie: quod mari imminet. Cornu autem regnum significare, et potentiam sepe legimus, ut est illud in Euangelio: Suscitauit cornu salutis nostre in domo Dauid pueri sui . Et, In te inimicos nostros cornu uentilabimus . 69 Et in Zacaria quatuor cornua quatuor potentissima regna demonstrant . Hebrei hunc  locum ita edisserunt: uinea Christo plantata est in cornu, id est, in forti loco atque sublimi, qui appellatur filius olei, uel quod indigeat Dei misericordia, et eius sustentetur auxilio: uel quod cunctis gentibus clarum Dei notitie lumen prebuerit.

 Et sepsit eam, et lapidos elegit ex illa, et plantauit uineam Sorec, et edificauit turrim in medio eius, et torcular exstruxit in ea. Per metaphoram, ut prius diximus, uinee, describit populum Iudeorum, quem sepsit Angelorum auxilio. Et lapides elegit ex eo, uel idola, uel omnia que Dei cultum poterant impedire. Et plantauit eam uineam Sorec, quam solus Symmachus electam interpretatus est, non uerbum e uerbo, ut mihi uidetur, exprimens, sed sensum qui tenetur in uerbo. Aiunt enim Hebrei,  Sorec genus esse uitis optime, quod uberes fructus faciat atque perpetuos. Denique Sorec a quibusdam interpretatur: quod nos in pulcherrimos fructus uertere possumus. Aedificauit quoque turrim in medio eius, templum uidelicet in media ciuitate: et torcular exstruxit in ea, quod quidam altare significari putant. Sicut enim ad torcular omnes uue comportantur atque calcantur, ut ex eis exprimatur uinum, sic altare omnis populi suscipit fructus, et immolatas hostias deuorat; iuxta illud quod de Beniamin, in cuius tribu templum fuit et altare, legimus: Beniamin lupus rapax, mane comedet: et ad uesperam dabit escam . Cuncta que dicuntur de uinea, possunt et ad anime humane referri statum, que a Deo plantata in  bonum, non uuas attulerit, sed labruscas; et postea sit tradita bestiis conculcanda: nec diuinum imbrem susceperit doctrinarum; quia preterita dona contempserit.

Et exspectaui, ut faceret uuas, et fecit labruscas. Pro labruscis, quas nos uertimus, in Hebreo scriptum est BUSIM : quod Aquila interpretatus est, [c 22Kb] , id est, fructus pessimos: Symmachus , hoc est, imperfectos: LXX et Theodotio  spinas: quibus Iudei Dominum coronauerunt. Illo enim exspectante, ut uindemie tempore deferrent 70 uuas ad torcularia, pro quibus octauus et octogesimus tertius psalmus habent titulos, isti se curis et uitiis seculi demergentes, que in Euangelio  spine interpretantur, blasphemiarum stimulos obtulerunt. Puto autem melius esse, Busim labruscas, quam spinas intelligi, ut cepte translationis similitudo seruetur. Unde et Saluator dicit in Euangelio: Numquid colligunt de spinis uuas, aut de tribulis ficus .

 Nunc [a 1Kb] ergo habitatores Ierusalem, et uiri Iuda iudicate inter me et uineam meam: quid est quod ultra debui facere uinee mee et non fecerim ei? An quod exspectaui ut faceret uuas, et fecit labruscas?  Feci, inquit, uniuersa que debui, plantaui uineam in loco uberrimo, circumdedi maceriam, elegi lapides, et flagella eius hastilibus calamisque subrexi: uitis quoque ipsa non fuit una de pluribus, sed electa et . Aedificaui firmissimam turrim, in qua fruges reconderem, et de qua insidiantes frugibus bestias contemplarer. Exstruxi torcular, ut in eodem potissimum loco premerentur uue, et uinum funderent. Quia hec igitur feci, que facere debui, respondeant mihi habitatores Ierusalem et Iude: immo iudicent inter me et uineam meam, quid est quod facere debui, et non fecerim? Et illis tacentibus, sibi ipse respondet: Nisi forte in hoc erraui, quod pro labore meo exspectaui, ut uuas faceret, non labruscas, quas inculta ac deserta uinea afferre  consueuit. Tale quid et Nathan Propheta ad Dauid missus loquitur , et interrogat eum per parabolam, ut dum de alio iudicat, de se promat sententiam. Ergo et hic populus interrogatur quasi de uinea, ut contra se ipse respondeat. Hunc locum in Euangelio plenius Saluator exequitur , et quod hic pretermissum est, Scribas et Phariseos interrogat. In Isaia enim nichil dictum est de agricolis, nec que passuri sint indicatur; sed tantum de uinea sermo est: ibi autem quasi alia sit uinea et alii agricole, sic de populo loquitur et magistris, ut malos male perdat, et uineam aliis agricolis locet; significans apostolos et eos qui apostolis successuri sunt. Nec uero est, ut plerique estimant in eo quod ait: An quod exspectaui, ut faceret  uuas, et fecit labruscas? Supra enim apud se 71 tacitus loquitur, hic autem quod cogitauerat, [b 1Kb] alios interrogat.

 Et nunc ostendam uobis quid ego faciam uinee mee: Auferam sepem eius, et erit in direptionem: diruam maceriam eius, et erit in conculcationem. Et ponam eam desertam; non putabitur, et non fodietur: et ascendent [c 1Kb] super eant uepres et spine. Prouocaui, inquit, uos supra, o habitatores Ierusalem, et uiri tribus Iude, ut iudicaretis inter me et uineam meam, et interrogaui, ut diceretis  quid debuerim facere quod non fecerim. Et quia iuxta Euangelicam parabolam non uultis respondere quod sciscitor, ego mihi respondebo ipse pro uobis, indicans quid facturus sim: Quoniam feci uinee mee cuncta que debui, et pro uuis attulit labruscas, auferam uniuersa que dederam. Tollam angelorum auxilia, de quibus in psalmis scriptum est: Circumdat Angelus Domini in circuitu timentium eum, et liberabit eos : et diripietur ab aduersariis. Destruam muros, et inimicis gentibus subiacebit, eritque deserta et non putabitur in eternum, nec fodietur, ut redigatur in uepres: et ascendent in ea spine. Hec autem sub metaphora uinee, de Ierusalem atque Iudee dicuntur solitudine, quod plerique Iudeorum putant sub Babyloniis accidisse: quod  et nos ex parte factum negare non possumus. Sed quia sequitur: Et nubibus mandabo, ne pluant super eam imbrem, hoc in illa captiuitate intelligi non potest. Siquidem et Ieremias capta iam urbe prophetauit in populo: et Ezechiel, Daniel quoque et tres pueri, uel prophetasse, uel mirabilia signa etiam in captiuitate fecisse narrantur: et postea Aggeus et Zacarias futura dixerunt in consolationem populi seruientis. Tollitur autem Dei auxilium ab his qui indigni sunt: ut quia non senserant Deum per beneficia, sentiant per supplicia. uel ideo truculenta quedam et aspera comminatur, ut conuersi ad penitentiam, imminentia tormenta deuitent. uerbum Hebraicum SAITH  omnes uoce simili spinas interpretati sunt. Si ergo Saith in presenti loco spine  dicuntur iuxta Aquilam et Theodotionem et LXX, respondeant quomodo supra Busim non labruscas, sed spinas transtulerunt.

Et nubibus mandabo ne pluant super eam imbrem. Iste sunt nubes quas eduxit 72 Dominus ab extremo terre, de quibus et in psalmo legimus: ueritas tua usque ad nubes . He nubes, quoniam sub Elia omnes idololatre erant, tribus annis et sex mensibus super terram Isrel non pluerunt . Quod quidem non solum de prophetis, sed de apostolis possumus intelligere, quod post passionem Domini, nec prophetas, nec apostolos habuerunt Iudei, ne pro uuis afferrent spinas, sed pro sterilitate et ariditate sua precarentur eum, qui potest imbres prebere uirtutum. Unde et in Leuitico  loquitur ad eos: Ponam celum uobis ferreum, et terram eneam . Et in Deuteronomio: Erit celum super caput tuam eneum, et terra subter te ferrea . Et rursum, Dabit Dominus pluuiam terre tue. [d 9Kb] Et, Cinis de celo descendet super te, donec eradicet te, et deleat; quia terra que frequenter super se uenientem suscipit pluuiam, et non facit segetem, sed spinas et tribulos, reproba est et maledictionis proxima, cuius finis combustio est.

 uinea autem Domini exercituum domus  Isrel est: et uiri Iuda germen delectabile eius. Id est, Dei: siue ut LXX transtulerunt, nouella plantatio dilectissima. Isrel et Iudas hoc inter se differunt, quod omnis populus prius appellabatur Isrel, et postea, regnante Dauid super tribum Iuda, et Roboam filio Salomonis super duas tribus, Iudam et Beniamin, hi qui erant in Samaria, hoc est, decem tribus, uocabantur Isrel; et quibus regnabant de genere Dauid, appellabantur Iuda. Et quoniam ab Isrel uituli colebantur in Dan, et in Bethel, propterea ab Assyriis primum est capta Samaria; et multo post tempore Iudas a Chaldeis ductus est in Babylonem, quia minora peccauerant. Unde et in Ezechiele ad utriusque populi peccata purganda, Isrel in sinistro latere ponuntur, iuxta Septuaginta,  dies centum nonaginta, siue ut uerius in Hebraico continetur, trecenti nonaginta: Iude autem quadraginta dies . Hoc dico, ut comparatione Isrel, id est, decem tribuum, amabilem atque dilectum ostendam Iudam, in quo erant sacerdotes et leuite, et Dei religio uersabatur eo tempore, quo propheta Isaias loquebatur ad populum. Et pulchre Isrel, hoc est, totus populus, domus est: Iudas autem, qui separatis 73 tribubus postea pullulauit, nouellum dicitur delectabile. Sed et hoc notandum, quod iuxta consuetudinem prophetalem, que prius per metaphoram dicta sunt, uel per parabolam, postea exponuntur manifestius: quod uinea et nouella plantatio, Isrel et Iudas sit.

 Et exspectaui ut faceret iudicium, et ecce iniquitas: et iustitiam, et ecce clamor, siue ut LXX transtulerunt, Exspectaui ut faceret iudicium, et fecit iniquitatem, et non iustitiam, sed clamorem. uolumus Latinis insinuare auribus quod ab Hebreis didicimus: Iudicium, apud eos appellatur MESPHAT : iniquitas, siue dissipatio, ut interpretatus est Aquila, MESPHAA . Rursum iustitia dicitur SADACA : clamor autem appellatur SAACA . Una itaque uel addita littera, uel mutata, sic uerborum similitudinem temperauit, ut pro MESPHAT, [a 1Kb] MESPHAA: et pro SADACA poneret SAACA, et elegantem structuram sonumque uerborum, iuxta Hebream linguam redderet. Exspectauit autem Deus, ut populus Iudeorum faceret iudicium, id est, uuas: et fecit iniquitatem,  id est labruscas: et exspectauit iustitiam, ut largitorem tantorum munerum a Patre missum susciperet, et fecit clamorem, quo uociferatus est contra Dominum, et clamauit, dicens: Tolle, tolle, crucifige talem . Unde et Paulus apostolus scribit: Omnis ira et clamor, et blasphemia auferatur a uobis cum omni malitia . uel certe quoniam iusti sanguinem fuderant, sanguis Dominice passionis clamabat ad Dominum: propterea clamorem pro iustitia reddiderunt, iuxta illud quod in Genesi legimus, uox sanguinis Abel fratris tui clamat ad me .

 ue qui coniungitis domum ad domum, et  agrum agro copulatis usque ad terminum loci: Numquid habitabitis soli uos super terram? Pro eo quod nos diximus, usque ad terminum loci, LXX transtulerunt, aut auferatis proximo: Symmachus et Theodotio: donec deficiat, uel non sit locus; ut deficiente terra, nequaquam saturetur auaritia. Quod quidem et generaliter aduersum omnes, quibus nichil satis est, dictum puto: et specialiter contra uineam Domini, que pro uuis fecit labruscas, id est, pro iudicio iniquitatem, et pro iustitia clamorem. 74 Que est enim rabies, cum tecta et agri ad depellendos imbres, et ad serendas [Al. cerendas] fruges haberi debeant, ea habere cupere, in quibus cunctis habitare non possis, et que colere non sufficias: alteriusque necessitatem, tuam facere uoluptatem? Iuxta tropologiam  contra hereticos quidam hoc dictum arbitrantur: qui cum mouerent pedes suos de Oriente, ueniunt in campum Sennaar, qui interpretatur excussio dentium: et edificant ciuitatem confusionis, turrimque superbie, et audiunt sub uerbis aliis: Audite hec, duces domus Iacob, et residui domus Isrel, qui abominamini iudicium, et omnia recta peruertitis, qui edificatis Sion in sanguinibus, et Ierusalem in iniquitate . Isti domos domibus, id est, dogmata coniungunt dogmatibus; quibus dicitur per Micheam, Nolite edificare in domo derisum , ne supra fundamentum Christi, quod apostolus Paulus posuit  et in quo debuerant edificare aurum, argentum, lapides pretiosos: econtrario edificent ligna, fenum, stipulam, quorum finis incendium est. De huiuscemodi  domibus Saluator in Euangelio loquitur: Omnis qui audierit uerba mea, et non fecerit ea, assimilabitur uiro stulto, qui edificauit domum suam super arenam. Descendit pluuia, uenerunt flumina, flauerunt uenti et impegerunt in domum illam, et cecidit: et fuit ruina domus illius magna . Tamdiu autem querunt heretici noua ueteribus iungere, et eadem recentioribus immutare, donec et sensus humanus et sermo deficiat.

 In auribus meis sunt hec Domini exercituum: Nisi domus multe deserte fuerint, grandes et pulchre absque habitatore. Pro eo quod nos iuxta Hebraicum uertimus, In auribus meis sunt hec Domini exercituum, id est, uerba que locutus est Dominus, adhuc resonant in auribus meis: LXX transtulerunt,  Audita sunt hec in auribus Domini sabaoth. Non quod Propheta uerba Domini audierit, sed in auribus Domini audita sint que Propheta dicturus est: cum consequentius sit intelligere, audisse Prophetam, que Dominus sit locutus. Dominus autem locutus est, quod post captiuitatem, domus magne atque pulcherrime deserte future sint, non habentes habitatorem.

75  Decem enim [b 1Kb] iugera uinearum facient lagunculam unam, et triginta modii sementis facient modios tres. Pro laguncula, quam soli LXX transtulerunt, omnes alii batum interpretati sunt, quod Hebraice dicitur BETH . Et pro triginta modiis, quos nos pro coro posuimus, qui Hebraice dicitur  OMER , LXX uerterunt artabas sex: [a 37Kb] que mensura Aegyptiaca est, et facit modios uiginti. In sterilitate ergo nimia que sequitur captiuitatem, decem iugera uinearum facient batum, id est, tres amphoras: et triginta modii seminis, id est, corus, faciet ephi, quod LXX tres mensuras interpretati sunt, id est, tres modios. Batus autem in liquidis speciebus dicitur, et ephi, siue epha eiusdem mensure in aridis. Sicut in Ezechiel iuxta Hebraicum legimus: Ephi iustum, et batus iustus erit uobis. Ephi et batus equalia et unius mensure erunt, ut capiat decimam partem cori batus, et decimam partem cori ephi: iuxta mensuram cori erit equa libratio eorum . Querimus iuxta anagogen, quomodo hereticorum domus grandes et pulchre sint, que cum iudicii  tempus aduenerit, nullum habitatorem habeant. Omnis enim pompa structuraque uerborum, et argumenta dialectica redigentur ad nichili. Et quia iuxta apostolum Paulum  non solum Dei edificatio sumus, sed et agricultura, quam imitantes [b 1Kb] heretici suffodiuntur et eradicantur ab Ieremia: idcirco ubi decem iugera uinearum, siue ubi decem iuga boum operantur, facient batum unum, et triginta modii sementis facient ephi , ut de denario numero, qui in Scripturis sanctis mysticus atque perfectus est: et de tricenario, in quo prophetauit Ezechiel , et Dominus baptizatus est , redigantur ad ephi, qui ad comparationem multiplicis numeri, unione constringitur. Quod autem edificatio et agricultura referatur ad intelligentiam  spiritalem, etiam alio loco Paulus apostolus docet , fundatos et radicatos in caritate credentes esse contestans. Unde et Ecclesiastes , non solum sibi edificauit domos, sed plantauit uineas, et fecit hortos et pomaria, et instituit omnes arbores pomiferas, exstruxitque piscinas, ut irrigaret 76 saltum. Porro heretici imaginem tantum habentes umbramque uirtutum, et non ipsam ueritatem, absque fructu operum, uerborum folia pollicentur. De quorum arboribus dicit Dominus: Omnis plantatio, quam non plantauit Pater meus celestis, eradicabitur . De uinea enim Sodomorum uinea eorum, et propago eorum de Gomorra: Uua eorum, uua fellis, et botrus amaritudinis eis, furor draconum uinum eorum, et furor aspidum insanabilis .

 ue qui consurgitis mane ad ebrietatem sectandam et potandum usque ad uesperam, ut uino estuetis. Cithara, et lyra, tympanum, et libia, uinum in conuiuiis uestris: et opus Domini non respicitis, nec opera manuum eius consideratis. Pro ebrietate, quam Aquila est interpretatus et Symmachus, LXX ipsum Hebraicum posuerunt SICERAM , quod omnem significat potionem, que inebriare potest, et statum mentis euertere. Arguit autem iuxta consequentiam cepte explanationis agricolas uinee, qui  imminente sterilitate, et uicino incendio, quo uepres et spine sunt comburende, luxurie se et uoluptatibus tradiderunt: non solum in uescendo et bibendo; sed in aurium quoque oblectatione, et in diuersis musice artis generibus. Qui cum ista faciunt, opus Domini non respiciunt, nec considerant que uentura sint. Abutamur hoc testimonio aduersum principes Ecclesie, qui de mane consurgunt ad sectandam siceram, et bibendum usque ad uesperam: de quibus in alio loco dicitur: ue tibi ciuitas, cuius rex iuuenis est, et principes tui mane comedunt . Qui deliciis occupati, ex creaturis non intelligunt Creatorem, nec considerant opera manuum eius, de quibus legimus: uerbo Domini celi firmati sunt, et spiritu oris eius omnis uirtus eorum . Potest  iuxta altiorem intelligentiam, omnis anime perturbatio ebrietas appellari, que concipitur de uino furoris draconum, et de ueneno aspidum insanabili, quod nonnulli bibunt ab adolescentia usque ad senectutem, hoc est, de mane usque ad uesperam . Alii uero hora tertia, sexta, uel nona, et undecima suscitantur de conuiuio, et dicitur ad eos: Expergiscimini qui ebrii 77 estis a uino. Super hoc uinum, et super huiuscemodi uuas ac uineas pluit Dominus sulphur et ignem a Domino: et quicumque ex earum uino biberit, estuat atque comburitur. Requirit citharam et psalterium, cuius repertor est Iubal, de Cain stirpe generatus , nec audit Dominum dicentem ad Aaron: uinum et siceram non bibetis tu et filii tui, quando ingredimini in  tabernaculum testimonii, aut accedetis ad altare . Has citharas, et lyras, tympanumque, et tibias rex Babylonius habuit, quibus consonantibus, uniuersarum gentium populi prosternebantur in terram, et adorabant auream statuam . Quod autem primum tempus humane sapientie, quando egredimur pueritiam, et ad rationalem uenimus etatem, mane in Scripturis intelligatur, multa testimonia docere nos poterunt: de quibus exempli causa ponenda sunt pauca: Mane mittebam Prophetas; et: Mane exaudies orationem meam. Mane assitam tibi, et uidebo ; et: De nocte consurget spiritus meus ; et: Deus, Deus meus, ad te de luce uigilo ; et: In matutinis interficiebam omnes peccatores terre, ut disperderem  de ciuitate Domini omnes qui operantur iniquitatem ; et in alio loco: Ad uesperam demorabitur fletus, et ad matutinum letitia, et cetera his similia. Consurgimus autem de mane, quando uitia relinquimus in pueritia, et dicere possumus: Peccata iuuentutis mee et ignorantie ne memineris . Ortoque nobis sole iustitie, fugantur tenebre, et statim interficimus omnes cogitationes, que ad peccata nos prouocant, et de ciuitate mentis nostre illos disperdimus peccatores, de quibus Saluator loquitur: De corde exeunt cogitationes  male, homicidia, adulteria, fornicationes, furta, falsa testimonia, blasphemie , et reliqua. Infelicissimi autem sunt qui de mane usque ad uesperam ebrietate, gula et diuersis uoluptatibus occupati, non intelligunt in se opera Domini, nec considerant cur creati sunt.

 Propterea ductus est captiuus populus meus, quia non habuit scientiam: et nobiles eius interierunt fame, et multitudo eius siti exaruit. [a 188Kb] Hec iuxta litteram 78 accidisse populo Iudeorum sub uespasiano et Tito Romanis principibus, tam Greca quam Latina narrat historia. Quod quidem et spiritualiter hodie quoque patiuntur, sustinentes non famem panis, neque sitim aque, sed famem audiendi sermonis Dei: quia nec respexerunt opus Domini,  nec considerauerunt opera manuum eius, neque habuerunt eius scientiam, qui semper locutus est per Prophetas . Unde et in Psalmis dicitur de eis: Conuertentur ad uesperam, et famem patientur ut canes, et circuibunt ciuitatem . Quod autem omnis sermo doctrine, panis appelletur et aqua, illud docet Euangelicum: Non in solo pane uiuit homo, sed in omni uerbo quod egreditur de ore Dei : Et, Quicumque biberit de aqua, quam dedero ei, non sitiet in eternum . Et in psalmo dicitur: Super aquas refectionis educauit me . Unde et Dominus non uult esurientes in eremo dimittere, ne lassentur; et corruant, et interficiantur fame . Et de iusto uiro dicitur: Iuuenis fui, et senui, et non uidi iustum derelictum,  nec semen eius querens panem . Quidam hoc quod dicitur: Captiuus ductus est populus meus, quia non habuit scientiam: et nobiles eius interierunt fame, et multitudo eius siti exaruit, generaliter de inferis, et gehenna interpretari uolunt, in qua punietur omnis qui Dei non habuerit scientiam.

 Propterea dilatauit infernus animam suam, et aperuit os suum absque ullo termino, et descendent fortes eius, et populus eius, et sublimes gloriosique eius ad eum. Et incuruabitur homo, et humiliabitur uir, et oculi sublimium deprimentur. Qui surrexerunt mane ad sectandam siceram, et permanserunt in ebrietate usque ad uesperam, et uoluptate ac deliciis occupati, opus Domini respicere noluerunt, nec opera manuum eius contemplati sunt, propterea  ducti sunt in captiuitatem, quia non habuerunt scientiam Filii Dei, dicente ipso ad eos, Nec me scitis, nec qui me misit , et in ipsa captiuitate fame perierunt, ac aruerunt siti. Unde infernus et mors dilatauit animam suam, et aperuit os suum, et absque ullo numero, et satietate deuorauit in perpetuum puniendos: 79 ita ut principes et populus, et sublimes gloriosique terre Iude descenderent ad eum, et humiliaretur omnis superbia, et oculi sublimium deprimerentur, intelligentium se  esse mortales; et cuncta rebus expleta, que uentura per Prophetas Dominus nuntiarat. Infernus autem animam habere dicitur, non quod animal sit, iuxta errorem quorumdam; sed quod uerbis humane consuetudinis, rerum insensibilium exprimamus affectum, quod insatiabilis sit, et numquam mortuorum multitudine compleatur. Quomodo et in manu lingue mors dicitur , et omnipotens Deus Sabbatha, et Neomenias Iudeorum odisse loquitur animam suam . Quidquid de populo diximus Iudeorum, tropologice referri potest ad eos qui seculi deliciis occupati, nec respicientes opera Dei, captiui ducuntur in peccatum, et non habent scientiam Dei: et idcirco fame et siti pereunt bonorum operum atque uirtutum, et detrahentur in gehennam, ibique eternis cruciatibus deputati, potentiam et  superbiam miseria cernent et humilitate mutari.

 Et exaltabitur Dominus exercituum in iudicio: et Deus sanctus sanctificabitur in iustitia. Cum captiuus ductus fuerit populus, quia non habuit scientiam, et interierit fame, et siti exaruerit, et dilatauerit infernus animam suam: et descenderint fortes atque sublimes gloriosique in profundum, et incuruatus fuerit homo, et humiliatus uir, et receperint omnes iuxta merita sua: tunc exaltabitur Dominus in iudicio, cuius prius iniustum uidebatur esse iudicium, et Deus sanctus ab omnibus sanctificabitur in iustitia, ut impleatur illud quod in Euangelio dicitur: Pater noster, qui es in celis, sanctificetur nomen tuum ; et: Pater iuste, mundus  te non cognouit . Unde cauere debemus ne preueniamus iudicium Dei, cuius iudicia magna sunt, et inenarrabilia, et de quo Apostolus loquitur: Inscrutabilia iudicia eius, et inuestigabiles uie illius , donec illuminet occulta tenebrarum, et aperiat cogitationes cordium , qui dicit in Euangelio: Nolite iudicare, ut non iudicemini . Cui sententie congruens Paulus apostolus precepit: Tu quis es qui iudicas alienum seruum? suo Domino stat, aut cadit. Stabit autem: potens est enim Deus statuere illum .

. Et pascentur agni iuxta ordinem suum: 80 et deserta in ubertatem uersa, aduene comedent. Pro pascentibus agnis iuxta ordinem suum, quod in  bonam partem accipitur, nescio quid uolentes LXX transtulerunt, pascentur direpti quasi tauri; pro agnis tauros intelligentes, et rursum pro aduenis interpretantes agnos. Quando autem Dominus exaltatus fuerit in iudicio, et sanctus in sua sanctificatus iustitia, ut mali agricole male pereant, et exaltata cedrus securi Domini succidatur; tunc qui fuerint de agnorum numero, non hedorum, pascentur in Ecclesie pratis, et dicent: Dominus pascit me, et nichil mihi deerit ; et que a Iudeis deserta sunt, uersa  in ubertatem comedet gentium populus. Hec iuxta tropologiam. Ceterum ut ordinem compleamus historie, id ipsum aliis uerbis dicitur, de quo supra legimus: Regionem uestram in conspectu uestro alieni deuorant, et deserta est atque subuersa a populi sexternis . De toto enim orbe congregata gentium multitudo habitat in Iudea, et eiectis prioribus populis, ideo ex parte cecitas facta est domui Isrel, ut subintraret plenitudo gentium . Pulchreque iuxta LXX direpti sunt atque uastati et ducti in captiuitatem quasi tauri, de quibus Dominus dixerat: Tauri pingues obsederunt me, ut loca taurorum occuparent agni.

 ue, qui trahitis iniquitatem in funiculis uanitatis, et quasi uinculum plaustri peccatum.  Qui dicitis: festinet et cito ueniat opus eius, ut uideamus, et appropiet et ueniat consilium sancti Isrel, et scimus illud. Pro uinculo plaustri, corrigiam iugi uitule, siue uacce, LXX transtulerunt. Quod autem uincula dicantur esse peccata, crebrius legimus. E quibus illud est: Funibus peccatorum suorum unusquisque constringitur . Et Dominus arguens populum delinquentem, qui peccatis peccata sociarat, fecit flagellum de funiculis, ostendens eis quomodo domum Dei fecissent speluncam latronum , et sedem orationis uertissent in domum negotiationis . Conuiua quoque cene Dominice, uestem non habens nuptialem, uinctus pedibus ac manibus eiicitur in tenebras exteriores . Et Dominus uenit, ut his qui erant in  uinculis diceret: Exite ; et qui uersabantur in tenebris, reuelamini . Ipse enim soluit compeditos, et illuminat cecos: quos Ieremias uinctos terre nuncupat. Nec plangit eos qui peccare ceperint, 81 statimque desierint: non est enim iustus super terram qui faciat bonum, et aliquando non peccet ; sed qui longo funiculo peccata protraxerint. Unde et in Numeris legimus , uaccam rufam, cuius cinis expiatio populi est, non aliter immolari et offerri ad altare Domini, nisi que terrena opera non fecerit, iugumque non traxerit, nec uinculis iugi Nabuchodonosor fuerit alligata. Et in hoc eodem propheta pro cingulo ueritatis, filie Sion cinguntur funiculo. Achitophel quoque et Iudas [quorum alter Dauid, alter Dominum  prodiderunt] fune longissimo trahentes peccata sua, periere suspendio; putantes malum conscientie presenti morte finiri, et nichil esse post mortem. Quod autem iuxta Hebraicum et omnes alios interpretes, appellantur funiculi uanitatis; hoc significat, quod facientibus peccatum facile texitur, et tam inane et facile est, ut aranearum fila texuntur: sed cum inde uoluerimus exire, solidissimis uinculis nectimur. Plaustrum autem plenum oneratumque peccatis facilius intelligunt, qui meminerint scriptum in Zacaria, impietatem sedere super talentum plumbi  : et Aegyptios qui graui peccatorum sarcina premebantur, quasi plumbum in mare Rubrum esse demersos . Et in alio loco peccator loquitur: Iniquitates mee supergresse sunt caput meum: sicut onus graue grauate sunt super me . Dicuntur autem hec ad principes Iudeorum, qui supra arguti sunt in auaritia atque luxuria: quod prouocati a Domino ad penitentiam, et postea ab Apostolis eius, usque hodie perseuerent in blasphemiis, et ter per singulos dies in omnibus synagogis sub nomine Nazarenorum anathematizent uocabulum Christianum. Est autem sensus: ue uobis qui putatis diem iudicii non futurum, uel non uenturam captiuitatem quam propheticus sermo predicit: qui dicitis ad Prophetam: Usquequo nobis Dei minaris  iram? uolumus eam scire, iam ueniat. Hoc autem per ironiam loquuntur, quoniam eam non putant esse uenturam, sed simulari a Propheta.

 ue qui dicitis malum bonum, et bonum malum: ponentes tenebras lucem, et lucem tenebras: ponentes amarum in dulce, et dulce in amarum. Eiusdem criminis est, bonum, lucem, et dulce, contrariis uocare nominibus, cuius, 82 malum, tenebras, et amarum uocabulis appellare uirtutum. Hoc contra eos qui peccatum non putant, si bono detrahant, et non estimant esse delictum, si laudent malum. Ponunt autem Iudei bonum malum, et lucem tenebras, et dulce amarum, suscipientes Barabbam latrocinii et seditionis auctorem, et crucifigentes Iesum, qui non uenerat nisi ad oues perditas domus Isrel, ut  saluaret quod perierat. In Barabbam intelligamus diabolum, qui cum sit nox et tenebre, transfiguratur in Angelum lucis . Unde et Apostolus loquitur: Que participatio iustitie cum iniquitate? que societas luci ad tenebras? qui consensus Christi et Belial ? Neque enim lucerna tollenda est, et ponenda sub modio, uel sub lecto, sed supra candelabrum, ut omnibus luceat. Nec arbor malos afferens fructus, bone arboris est appellanda uocabulo . Unde et in Genesi mystico sermone narratur, quod diuiserit Deus inter lucem ac tenebras, que in principio super abyssum ferebantur . Quod autem bonus Saluator sit appellatus, ipse in Euangelio loquitur: [a 1Kb] Pastor bonus ponit animam suam pro ouibus suis . Lucem quoque  esse se dicit: Ego sum lux mundi , et quotidie celesti pane saturati dicimus: Gustate et uidete, quam suauis est Dominus . E contrario quando dicimus: Libera nos a malo ; et: Mundus in maligno positus est , diaboli cupimus insidiis liberari. Quod autem ipse tenebrarum et amaritudinis significetur nominibus, crebrius legimus. Sed et hoc possumus dicere, quod omnia contraria dogmata ueritati amara sint, et sola dulcis ueritas. Unde cauendum est, ne pro ueritate sequamur mendacium, ne pro lumine tenebras. Multe  enim sunt uie que uidentur hominibus recte, et nouissima earum perueniunt in profundum inferni. Est quoque iustus periens in iustitia sua, cui dicitur: Ne sis iustus multum . Quas ob causas Isrel repromittit se uia ambulaturum regia, nec ad sinistram, nec ad dexteram declinaturum . Et ut loquar quod sentio: difficile hoc maledicto quis carere potest, cum et malis frequenter adulemur propter potentiam, et bonos despiciamus propter inopiam. Unde significantius interpretatus est Aquila: 83 ue qui dicit malo, bonus es, et bono, malus es . Et in hunc congruit sensum illud quod Salomon in Prouerbiis loquitur: Qui iudicat iustum iniustum, et iniustum iustum, abominabilis est uterque apud Deum. Scribe quoque et Pharisei  uerba Saluatoris non recipientes, sed traditiones hominum, et aniles fabulas, fecerunt bonum malum, et malum bonum.

 ue qui sapientes estis in oculis uestris, et coram uobismetipsis prudentes. Qui uobis, inquit, ipsi uidemini sapientes esse, qui prudentiam sequimini, non Dei, sed hominum: et cum non recipiatis Dei uirtutem Deique sapientiam, putatis uos esse sapientes . Inter sapientiam et prudentiam hoc dicunt interesse Stoici, quod sapientia rerum sit diuinarum humanarumque notitia: prudentia autem tantum mortalium. Consequenter autem hec aduersum Scribas dicuntur et Phariseos, qui habentes clauem scientie, nec ipsi ad Christum intreunt nec alios introire permittunt .

  ue qui potentes estis ad bibendum uinum, et uiri fortes ad miscendam siceram, id est ebrietatem. Quibus supra dixerat: ue qui consurgitis mane ad ebrietatem sectandam, et potandum usque ad uesperam, ut uino estuetis, de his etiam nunc loquitur: qui potentes sunt ad bibendum uinum, et uiri fortes ad miscendum siceram . Qui inebriati uino draconis, et ueneno aspidum insanabili, uirtute Domini calumniabantur. Et ipsi ebrii inebriabant populos, ut pari furore bacchantes, aduersus Dominum conclamarent. Iuxta tropologiam ante iam diximus: quod sacerdotes ingressuri Tabernaculum Dei, non debeant uinum bibere et siceram . Quibus nunc addimus, quod Nazareis quoque preceptum sit, qui se sanctificant Domino, ut uinum  et siceram, et omne quod de uuis est, non bibant, nec comedant, ne uuam quidem passam, et acetum ex uino . Sed et in Prouerbiis precipitur: Potentes qui iracundi sunt; uinum non bibant, ne cum biberint, obliuiscantur sapientie. Inter uinum et siceram iuxta anagogen hoc esse arbitror, quod uinum e pluribus una perturbatio est, uerbi gratia, libidinis, auaritie, gule, et inuidie. Sicera 84 autem, id est, ebrietas, omnes in se uitiorum continet passiones, quas rectius Latino sermone perturbationes possumus dicere, quod statum mentis euertant, et ebrios faciant nescire quid agant. Qui ergo [a 1Kb] presunt,  plurimum debent carere uitiis, et maxime ira, que furori proxima est: ne quanto plus possint, tanto amplius subiectis noceant. Miscet siceram qui cum ebrietate plenus sit, ad decipiendos homines, umbras quasdam et imagines simulat se habere uirtutum.

 Qui iustificatis impium pro muneribus, et iustitiam iusti aufertis ab eo. Et hec pars uitiorum est uinee, que pro uuis fecit labruscas, et exspectante Domino, ut faceret iudicium, fecit iniquitatem, iustificans impium pro muneribus, et non causas, sed dona considerans, que excecant etiam oculos sapientium. Unde cauendum est, ne inebriemur uino, in quo est luxuria , et nudentur femora turpitudinis nostre ,  et adulemur impiis pro muneribus, et iustitiam iusti pro inopia despiciamus. Quod et in Epistola Iacobi precipitur: ne honorantes impios diuites, et despicientes sanctos pauperes, fiamus iudices iniquitatis.

 Propter hoc sicut deuorat stipulam lingua ignis, et calor flamme exurit: sic radix eorum quasi fauilla erit, et germen eorum ut puluis ascendet. Abiecerunt enim legem Domini exercituum, et sermonem sancti Isrel blasphemauerunt. Propter superiores causas superbie, et ebrietatis, et auaritie, quia pro uuis attulerunt spinas, et fenum, ligna, stipulam, arsurosque uepres; ideo radix malitie eorum redigetur in fauillam, et omnis flos et pulchritudo diuitiarum et corporis pulueri comparabitur . Non enim solum ista fecerunt, sed his gradibus peruenerunt  ad blasphemiam, ut legem Domini non reciperent, et sermonem Sancti Isrel blasphemarent; de quibus supra legimus: De Sion egredietur lex, et uerbum Domini de Ierusalem . Potest radix in malis cogitationibus accipi, fructus autem et germen in malis operibus atque sermonibus, ut quod in radice latet, monstretur in germine: que utraque Domini incendio uorabuntur. Unde et Apostolus , radicem amaritudinis malorum, sursum loquitur germinantem.

85  Ideo iratus est furor Domini in populum suum, et extendit manum suam super eum, et percussit eum, et conturbati sunt montes, et facta sunt morticina eorum, quasi stercus in medio platearum. In omnibus his non est auersus furor eius: sed adhuc manus  eius extenta: Quoniam abiecerunt legem Domini exercituum, quam se daturum per Ieremiam Dominus pollicetur, dicens: Ecce dies ueniunt, dicit Dominus, et feriam domui Isrel, et domui Iuda fedus nouum, non secundum pactum quod pepigi cum patribus uestris, in die quando apprehendi manum eorum, ut educerem eos de terra Aegypti . Et sermonem Sancti Isrel blasphemarunt, dicentes: Demonium habet, et Samaritanus est ; et: Nonne hic est filius fabri ? Idcirco iratus est furor Domini in populum suum, qui prius iratus fuerat contra principes et potentes,  qui sapientes erant in oculis suis, et iustificauerunt impium pro muneribus, et deuorauerat [Al. deuorat] eos quasi stipulam lingua ignis, et calor flamme exusserat, ut potentes potenter tormenta paterentur. Et extendit manum suam aduersum eum, quem uocat populum suum: eo quod fuerit pars hereditatis eius, et funiculus possessionis illius . Extendit autem manum, ut percutiat, et furor eius irascatur, de quo et in alio loco legimus: Domine, ne in furore tuo arguas me, neque in ira tua corripias me . Et Ieremias: Corripe nos, inquit, Domine; uerumtamen in iudicio, et non in furore . Furere autem Dominus dicitur, non quod humanis perturbationibus subiaceat; sed quod nos qui delinquimus, nisi irascentem audierimus,  Dominum non timeamus. Unde et Apostolus scribit, , quod bonitas Dei, et patientia prouocet nos ad penitentiam: nos autem secundum duritiam et impenitens cor nostrum, thesaurizemus nobis iram in die ire, et reuelationis iusti iudicii Dei. Que sit autem manus que extenditur, uel eleuatur super populum peccatorem, Iob loquitur manifestius: Manus enim Domini tetigit me . Unde et diabolus sciens potentem manum Domini, et brachium quod uniuersis gentibus reuelatum est, dicit ad Dominum: Mitte manum tuam, et tange omnia que habet: nisi in faciem benedixerit tibi . Quod autem quasi preteritum dicitur, quod 86 futurum est, consuetudinem sequitur prophetalem, in qua tam certa sunt que futura dicuntur, ut putentur esse  preterita. Quod et in Psalmis canitur: Dederunt in cibum meum fel, et siti mea potauerunt me aceto . Et iterum: Diuiserunt sibi uestimenta mea, et super uestimentum meum miserunt sortem . Quodque sequitur: Et percussit eum, id est, populum suum, et conturbati sunt montes: montes quidam putant contrarias fortitudines; siue eos spiritus qui in ministerio Dei sunt, et quibus traduntur peccatores ad puniendum. Nos autem hyperbolice dictum putamus, quod pro magnitudine malorum imminentium etiam montes commoueantur, et cadaueribus mortuorum repleantur omnes platee urbium. Hoc accidisse Iudeis post passionem Domini sub uespasiano et Adriano, nemo dubitat. Cumque hec facta sint, non est aduersus furor eius: sed adhuc  manus eius extenta, siue excelsa, que habitum irascentis, et percutientis ostendit. Et notandum in his omnibus, quod non eis exprobret idololatriam, non alia peccata, propter que offenderint Deum, sed quia abiecerunt legem Euangelii, et sermonem Domini blasphemauerunt.

 Et leuabit signum in nationibus procul, et sibilabit ad eum de finibus terre, et ecce festinus uelociter ueniet. Et non erit deficiens, neque laborans in eo: non dormitabit, neque dormiet,  neque soluetur cingulum lumborum eius, nec rumpetur corrigia calciamenti eius. Sagitte eius acute, et omnes arcus eius extenti: ungule equorum eius ut silex, et rote eius quasi impetus tempestatis. Rugitus eius ut leonis, rugiet ut catuli leonum, et frendet, et tenebit predam, et amplexabitur, et non erit qui eruat. Et sonabit super eum in die illa sicut sonitus maris: aspiciemus in terram, et ecce tenebre tribulationis, et lux obtenebrata est caligine eius. Hebrei hunc locum de Babyloniis et Nabuchodonosor intelligunt prophetari, quod Dei uoluntate adductus sit in Iudeam et Ierusalem, templumque subuerterit. Nos autem sequentes ordinem, et sequentia superioribus copulantes, ideo signum in nationibus procul eleuatum dicimus esse, et sibilasse Dominum, uel [a 7Kb] traxisse eos de  finibus terre; quoniam abiecerunt legem Euangelii, et sermonem sanctum blasphemauerunt. Si enim de Babyloniis 87 esset sermo, iuxta consuetudinem prophetalem dixisset: uocabo eum qui ab Aquilone est, eo quod iuxta Iudee situm, Assyrii atque Chaldei in Septentrionali plaga sint. uel certe apertius Babylonios Assyriosque describeret. Nunc uero dicendo: Leuabit signum in nationibus procul, et sibilabit ad eum de finibus terre, gentes longe positas significat, et que in terre finibus commorantur: haud dubium quin Romanos, et omnes Italie, Galliarumque et Hispanie populos, qui sub uespasiano et Adriano, Romano imperio subiacebant. Unde et Italia ab eo quod ibi Hesperus occidat, olim Hesperia dicebatur. Et hoc ueniente percussus est, et omnes Iudee  montes turbati sunt, ut interpretatus est Theodotio et Symmachus, uel commoti, ut Aquila posuit, uel acerbati, ut LXX transtulerunt, ut impetu hostium omnes replerentur platee cadaueribus mortuorum. Describit ergo sermo diuinus uelocitatem uenientis exercitus, qui non sua, sed Domini uenerit uoluntate; immo attractus sit, et sibilo illius prouocatus, quod non defecerit, nec tanto itinere laborauerit, et cupiditate predandi, somnum 88 oculis non admiserit, calciamenta quoque illius non sint attrita, sagittariorum multitudinem, equitum turmas, curruum quadrigarumque feruorem, quod instar leonis, non tam ad pugnandum, quam ad predandum, et uorandum uenerit, et ululatus uincentis exercitus, marinis fluctibus comparatur. Ex quo notandum ubicumque  sonitus maris in Scripturis appellatur, quid significet. Cum igitur uenerit Romanus exercitus, et tenuerit predam, et non fuerit qui eruat, Propheta compatientis affectu se iungit populo, et ait: Aspiciemus in terram et ecce tenebre tribulationis. Celum enim aspicere non audebimus, cuius habitatorem offendimus: et lux nostra quam semper habebamus in Deo, tribulationum caligine obscurata est. Legi in [b 1Kb] cuiusdam Commentariis, hoc quod dicitur: Leuabit signum in nationibus procul, et sibilabit ad eum  de finibus terre, de uocatione gentium debere intelligi, quod eleuato signo Crucis, et depositis oneribus peccatorum, uelociter uenerint atque crediderint.  Sed nescio quomodo huic sensui possint congruere que sequuntur.



LIBER TERTIUS.


Sufficit [a 1Kb] mihi uoluminum magnitudo, que in explanatione Isaie prophete texitur, ubi aliquid pretermittere, damnum est intelligentie. Quamobrem in singulis libris, qui tantum numerum ordinemque significant, breues prefatiunculas posui. Teque, uirgo Christi Eustochium, precor, ut in expositione difficillime uisionis orationibus me iuues: in qua Deus omnipotens in sua cernitur maiestate; et duo Seraphim stantia in circuitu eius atque clamantia: Sanctus, Sanctus, Sanctus Dominus sabaoth, plena  est omnis terra gloria eius; et commotum liminare templi atque concussum, et domus Iudaica tenebris erroris impleta. Et comparatione diuine glorie Propheta immunda labia habere se dicens, et habitare in medio populi blasphemantis, qui consona impietatis uoce clamabant: Crucifige, crucifige talem; et, Non habemus regem, nisi Cesarem . Unumque de Seraphim missum ad Isaiam, qui forcipe de altari carbone comprehenso, prophete purgaret labia, et populus remaneret immundus. Tertius ergo in Isaiam liber hoc habet exordium.

 Anno quo mortuus est rex Ozias, uidi Dominum sedentem super solium excelsum et eleuatum. Sub quatuor regibus prophetasse Isaiam, super Iudam 89 et Ierusalem, prime uisionis titulo demonstratum  est; id est sub Ozia, Ioatham; Achaz et Ezechia. Mortuo ergo Ozia, sub quo dicta sunt uniuersa, que supra exposuimus, successit filius eius Ioatham, qui regnauit annis sedecim, et fecit rectum in conpectu Domini, et portam templi edificauit excelsam. Quo imperante, uidit Isaias sedentem Dominum super solium excelsum et eleuatum, ut habitum regnantis ostenderet.

Et ea que sub ipso erant, implebant Templum, siue ut Theodotio et Symmachus transtulerunt: Et ea que sub pedibus eius erant, implebant Templum. Pro quo LXX interpretati sunt. Et plena domus gloria eius. De hac uisione ante annos circiter triginta, cum essem [b 1Kb] Constantinopoli, et apud uirum eloquentissimum  Gregorium Nazianzenum, tunc eiusdem urbis episcopum, sanctarum Scripturarum studiis erudirer, scio me breuem dictasse subitumque tractatum, ut ex experimentum caperem ingenioli mei,  et amicis iubentibus obedirem. Ad illum itaque libellum mitto lectorem, oroque ut breui huius temporis expositione contentus sit. Oziam, quia sibi illicitum sacerdotium uindicabat, lepra fuisse percussum, sacra narrat historia; quo mortuo, Dominus uidetur in Templo, quod ille polluerat . Ex quo animaduertimus, regnante in nobis leproso rege, nos Dominum in sua maiestate regnantem uidere non posse, nec sancte Trinitatis nosse mysteria. Unde et in Exodo postquam mortuus est  Pharao, qui opprimebat Isrel luto et paleis, et lateribus, populus clamauit ad Dominum, qui, illo uiuente, clamare non poterat. Et Ezechiel, mortuo Phaltia filio Bananie pessimo principe, cadit in faciem suam, et uoce excelsa clamat ad Dominum. Pulchreque iuxta Hebraicum, non ipse Dominus implebat Templum, cuius celum thronos est, et terra scabellum pedum eius; et de quo in alio loco legimus: Dominus in Templo sancto suo, Dominus in celo sedes eius ; sed ea que sub pedibus eius erant, 90 implebant Templum . Quis sit autem iste Dominus qui uidetur, in euangelista Ioanne, et in Apostolorum Actis plenius discimus. Quorum Ioannes ait: Hec dixit Isaias, quando uidit gloriam eius, et locutus est de eo , haud dubium quin Christum significet. Rursum Paulus  in Actis Apostolorum, ubi Rome loquitur ad Iudeos: Bene, inquit, Spiritus sanctus locutus est per Isaiam prophetam ad patres nostros, dicens: uade ad populum istum, et dic: Aure audietis, et non intelligetis, et uidentes uidebitis, et non perspicietis; incrassatum est enim cor populi huius, et auribus grauiter audierunt, et oculos suos compresserunt, ne forte uideant oculis, et auribus audiant, et corde intelligant, et conuertant se, et sanem eos . uisus est autem Filius in regnantis habitu, et locutus est Spiritus sanctus propter consortium maiestatis, unitatemque substantie. Querat aliquis, quomodo nunc Propheta Dominum uidisse se dicat, et non absolute Dominum, sed Dominum sabaoth, ut in consequentibus  ipse testatur; cum euangelista Ioannes dixerit: Deum nemo uidit unquam . Et ad Mosen loquatur Deus: Non poteris faciem meam uidere: neque enim uidebit homo faciem meam, et uiuet  . Ad quod respondebimus, [a 1Kb] non solum Patris diuinitatem, sed ne Filii quidem et Spiritus sancti, quia una in Trinitate natura est, posse oculos carnis aspicere; sed oculos mentis, de quibus ipse Saluator ait: Beati mundo corde, quoniam ipsi Deum uidebunt . Legimus quod Abraham uisus sit Dominus in hominis figura: et cum Iacob quasi homo luctatus sit, qui Deus erat. Unde et appellatus est locus ipse Phanuel, hoc est, facies Dei: uidi enim, ait, Dominum facie ad faciem, et salua facta est anima mea . Ezechiel quoque uidit Dominum in forma hominis sedentem super Cherubim, a lumbis eius et deorsum erat quasi ignis, et superiora habebant speciem electri . Ergo Dei natura non cernitur, sed uidetur hominibus, ut  uoluerit.

 Seraphim stabant super illud, sex ale uni, et sex ale alteri: duabus uelabant 91 faciem eius, et duabus uelabant pedes eius, et duabus uolabant. Et clamabant alter ad alterum, et dicebant: Sanctus, Sanctus, Sanctus Dominus exercituum; plena est omnis terra gloria eius. Hoc quod nos, sequentes alios Interpretes et Hebraicam ueritatem, in qua scriptum est MEMMALLO [Figure: [Hebrew Text] 1Kb] , id est, , quod Latine dicitur, super illud, uertimus: LXX transtulerunt in circuitu eius, ut non super Templum stare Seraphim, sed in circuitu Domini describantur. Rursum ubi nos diximus, quod unus de Seraphim uelaret faciem et pedes eius, per quod intelligitur, Dei: in Hebreo scriptum habetur PHANAU [Figure: [Hebrew Text] 1Kb] et REGLAU ,  quod potest interpretari et eius, et suam: ut Seraphim iuxta Hebrei sermonis ambiguitatem, et faciem pedesque Dei, et suam faciem ac pedes operire dicantur: [b 1Kb] In septuagesimo nono psalmo legimus: Qui sedes super Cherubin manifestare : qui in nostra lingua interpretantur scientie multitudo. Unde et Dominus in aurige modum super Cherubim aperte sedere ostenditur. [c 1Kb] Seraphim autem preter hunc locum, in Scripturis Canonicis alibi [d 1Kb] legisse me nescio, qui stare dicuntur super Templum, uel in circuitu Domini. Ergo errant qui solent in precibus dicere: Qui sedes super Cherubim et Seraphim, quod Scriptura non docuit. Seraphim autem interpretantur [e 9Kb] , quod nos dicere possumus incendentes, siue comburentes, iuxta illud quod  alibi legimus: Qui facit angelos suos spiritus, et ministros suos ignem urentem . Unde et Paulus Apostolus in Epistolas ad Hebreos, quam Latina consuetudo non recipit: Nonne omnes, inquit, ministri sunt spiritus, in ministerium missi propter eos qui hereditatem accepturi sunt salutis ? Daniel quoque cum in habitu regnantis Dominum descripsisset, adiecit: Millia millium ministrabant ei, et decies millies centena millia assistebant ei. . In Cherubim ergo ostenditur Dominus: in Seraphim ex parte ostenditur, ex parte celatur. Faciem enim et pedes eius operiunt, quia et preterita ante mundum, et futura post mundum scire non possumus; sed media tantum que in sex diebus facta sunt, contemplamur. Nec mirum hoc de Seraphim  92 credere, cum, et apostoli Saluatorem credentibus aperiant, infidelibus abscondant: et uelum ante Arcam fuerit Testamenti . Alas quoque habere dicuntur, propter uelocitatem, et in cuncta discursum: siue quia semper in altioribus commorantur. Neque enim illud quod de uentis dicitur: Qui ambulat super pennas uentorum , uere uentos, iuxta fabulas petarum et pictorum licentiam, pennas habere testatur; sed celerem in cuncta discursum. Et singuli senas alas; quia de fabricatione tantum mundi et presentis seculi nouimus. Quod autem clamant, alter ad alterum, uel, iuxta Hebreos, iste ad istum, id est, unus ad unum, inuicem se ad laudes Domini cohortantur, et dicunt: Sanctus, Sanctus, Sanctus, Dominus exercituum, ut mysterium  Trinitatis in una Diuinitate demonstrent: et nequaquam Templum Iudeorum, sicut prius, sed omnem terram illius gloria plenam esse testentur, qui pro nostra salute dignatus est humanum corpus assumere, ad terrasque descendere. Denique, et Mosi, cum pro adorato uitulo Dominum precaretur, ut parceret populo peccatori, respondit Dominus: Propitius ero illis. uerumtamen uiuo ego, et uiuit nomen meum: quia implebitur gloria mea omnis terra . Et septuagesimus primus psalmus canit: Implebitur gloria eius omnis terra . Unde, et Angeli clamabant pastoribus: Gloria in excelsis Deo, et super terra, pax hominibus bone uoluntatis . Impie ergo [f 1Kb] quidam duo Seraphim, Filium, et Spiritum sanctum intelligit:  cum iuxta euangelistam Ioannem, et Paulum apostolum, Filium Dei uisum in maiestate regnantis, et Spiritum sanctum locutum esse doceamus. Quidam Latinorum duo Seraphim, uetus et nouum Instrumentum intelligunt, que tantum de presenti seculo loquuntur. Unde et sex alas habere dicuntur, et faciem Dei pedesque uelare, et certatim proferre testimonium ueritatis, et omne quod clamant Trinitatis sacramenta monstrare. Et mirari adinuicem quod Dominus Sabaoth in forma Dei Patris positus formam serui acceperit, et humiliauerit se usque ad mortem, mortem autem 93 crucis , et nequaquam ut prius celestia eum tantum, sed et terrena cognoscant.

 Et commota sunt superliminaria cardinum  a uoce clamantis, et domus impleta est fumo. Clamantibus Seraphim, et in tota terra Trinitatis mysterium predicantibus, quando passionem Domini Saluatoris terra uniuersa cognouit, statim commotum est, siue sublatum liminare Templi, et omnes illius cardines conciderunt, impleta Saluatoris comminatione, dicentis: Relinquetur uobis domus uestra deserta . Et quam pulcher ordo uerborum. Postquam terra repleta est gloria Domini Sabaoth, Iudeorum Templum impletum est ignorantie tenebris, et caligine, et fumo, qui noxius est oculis. uel certe per fumum Templi monstratur incendium. Prius enim Euangelium Saluatoris in toto orbe predicatum est, et post quadraginta duos annos Dominice passionis, capta Ierusalem, Templumque succensum est.  Iudei putant Templum impletum fumo, thymiama significare, id est, incensum, et per hoc aduentum diuine maiestatis.

 Et dixi: ue mihi quia tacui, quia uir pollutus labiis ego sum, et in medio populi polluta labia habentis ego [a 1Kb] habitabo, et regem Dominum exercituum uidi oculis meis. Et Abraham postquam uidit Dominum, et audiuit uocem eius, terram et cinerem esse se dicit  et Isaias iuxta LXX Interpretes compunctum se esse testatur, non ob alia crimina, sed quia labia haberet immunda. Felix conscientia, que tantum in sermone peccauit, non suo uitio, sed societate populi habentis polluta labia, cum quo loqui sepissime cogebatur. Ex quo ostenditur noxium esse, uiuere cum peccatoribus: Qui enim tangit picem,  inquinabitur ab ea . Sed quia in Hebreo legimus: ue mihi, quia tacui, plangit se Propheta, quia non fuerit dignus laudare Dominum Sabaoth, cum Seraphim, quos Angelicas fortitudines intelligimus. Non fuit autem ausus laudare Dominum: quia labia habebat immunda. Et propterea labia habebat immunda, quia cum peccatore populo uersabatur. uel certe ita intelligendum: Quia tacui,  et non audacter Oziam impium regem corripui, ideo labia mea 94 immunda sunt, et laudes Domini cum Angelis cantare non audeo, ne mihi dicatur: Quare tu enarras iustitias meas, et assumis testamentum meum per os tuum ? Non est enim pulchra laudatio in ore peccatoris . Hoc autem dicimus, non quod Isaiam talem fuisse doceamus; sed quod ipse pro humilitate, et immundis tantum labiis, iudignum se Dei laude fateatur.

 Et uolauit ad me unus de Seraphim, et in manu eius calculus, quem forcipe tulerat de altari, et tetigit os meum, et dixit: Ecce [b 1Kb] tetigi hoc labia tua, et auferetur iniquitas tua, et peccatum tuum mundabitur. uolauit, uel missus est unus de Seraphim, qui interpretatur incendens, ut Prophete labia purgaret immunda, et pruna  uel calculo, quem de altari tulerat, excoqueret. Multi autem putant, duos esse Seraphim, quia clamabat alter ad alterum, cum et de pluribus possint singuli clamare ad singulos; et LXX editio magis significet plurimos, qui interpretati sunt, Seraphim stabant in circuitu eius. Quod si de duobus diceretur, non in circuitu, sed ex utraque parte dixissent. Et hoc conuenit Angelorum multitudini, que in Dei ministerium preparata est. Seraphim autem plurali numero appellantur, et singulari Seraph: sicut Cherubim, et Cherub. Quod autem altare sub quo anime martyrum sunt, uideantur in celo, et Ioannes in Apocalypsi loquitur : et calculus iste qui a solis LXX , id est, carbunculus est interpretatus [Al. interpretatur] potest non carbonem significare, uel  prunam, ut plerique existimant, sed , id est, carbunculum lapidem, qui ob coloris flammei similitudinem igneus appellatur. Ex quo intelligimus altare Dei plenum esse carbunculis, hoc est, ignitis calculis et prunis, peccata purgantibus. Unde scriptum de Deo legimus: Carbones succensi sunt ab eo . Et de ipso Domino dicitur, quod ignis consumens sit. Et Saluator in Euangelio: Ignem ueni mittere super terram : ut baptizaret in Spiritu sancto, et igni. Uniuscuiusque enim opus quale sit, ignis probabit . Et qui saluandus est, sic saluabitur, quasi per ignem transierit. Et hoc notandum, quod ad Ieremiam, cui dictum est: Prius quam te formarem in utero noui te, et in uulua matris tue sanctificaui te , quia labia non 95  habebat immunda, sed tantum dixerat: nescio loqui, quia iuuenis sum, extendit ipse Dominus manum suam, et tetigit os eius, et dixit: Ecce dedi sermones meos in os tuum. Porro ad Isaiam qui dixerat: uir pollutus labiis ego sum, et in medio populi polluta labia habentis ego habito, non Dei manus porrigitur, sed Seraphim mittitur a Deo, uel uolat propria uoluntate, quia huic officio mancipatus est. Et in manu sua tenet  calculum, quem iuxta LXX et Theodotionem, forcipe: iuxta Aquilam, et Symmachum, qui Hebraicum sunt secuti, forcipibus apprehendit, id est, MALCAIM , ut tangeret os eius, et pristina delicta purgaret. Manus autem, et a Deo et Seraphim mittitur, ut Propheta sui corporis membrum uidens, tactu non terreatur externo. Quidam nostrorum forcipem, quo calculus comprehenditur, duo Testamenta putant, que inter se Spiritus sancti unione sociantur. Quia uero sedens Dominus introducitur, et sedens in Templo, et domus impleta est fumo, ut Iudei putant, thymiamatis; consequenter ponuntur et forcipes, quos et in sacerdotali ministerio legimus .

 Et audiui uocem Domini dicentis: Quem  mittam, et quis ibit nobis? Et dixi: Ecce ego, mitte me. Pro eo quod et nos et alii omnes interpretes transtulerunt, nobis, quod Hebraice dicitur LANU , nescio quid uolentes LXX posuerunt ad populum istum, quod penitus in Hebreo non habetur. Quando autem ex Dei persona dicitur, nobis, illo sensu accipiendum est, quo, et in Genesi legitur: Faciamus hominem ad imaginem, et similitudinem nostram , ut sacramentum indicet Trinitatis. Quomodo enim in Euangelio legimus, [a 1Kb] dicente Domino: Ego et Pater unum sumus ; et unum ad naturam referimus, sumus, ad personarum diuersitatem: sic, Domino iubente, Trinitas imperat. Propterea autem non dicit Dominus quem ire precipiat, sed proponit audientibus optionem, ut uoluntas premium consequatur.  Et Propheta non temeritate et arrogantia proprie conscientie se ire promittit; sed fiducia: quoniam purgata sunt labia eius, et ablata iniquitas, mundatumque peccatum. Ergo et Moses, cui dixerat Dominus: ueni, mittam te ad Pharaonem regem Aegypti , et ille ait: Obsecro, Domine, non sum dignus, 96 prouide alium quem mittas, siue ut in Hebreo legitur, Mitte quem missurus es , non de contemptu, sed de humilitate respondit, quia nichil de purgatis labiis suis audierat, qui omni sapientia Aegyptiorum fuerat eruditus. Et Isaias non suo [Al. sui] merito, sed Domini gratia, qua purgatus est, offert se ad ministerium. Alii autem putant, idcirco se obtulisse Isaiam, quia estimabat populo prospera nuntianda: sed quia audiuit: uade, dic populo  huic: Auribus audietis, et non intelligetis, et uidentes uidebitis, et non cognoscetis , propterea in consequentibus, dicente ad eum uoce Domini: Clama, non statim clamat, sed interrogat, quid clamabo? Et Ieremias, cui dictum fuerat: Accipe calicem, et potionabis omnes gentes, ad quas ego mittam te , libenter accipiens suppliciorum calicem, ut aduersariis gentibus propinaret, biberentque, et uomerent, et caderent, postquam audiuit, uade, et primum propinabis Ierusalem, respondit: Decepisti me, Domine, et deceptus sum . Hec Hebreorum obseruatio est. Ceterum nos dicimus non temeritatis  esse, sed obedientie, Domino se obtulisse mittendum.

 Et dixit: uade, et dices populo huic: Auditu audite, et nolite intelligere, et uidete uisu, et nolite cognoscere. Exceca cor populi huius, et aures eius aggraua, et oculos eius claude, ne forte uideat oculis suis, et auribus audiat, et corde intelligat, et conuertatur, et sanetur. LXX hunc locum ita interpretati sunt, ut euangelista Lucas in Apostolorum Actibus posuit: Cumque inuicem non essent consentientes, haud dubium quin Iudei, discedebant, dicente Paulo unum uerbum: Quia bene Spiritus sanctus locutus est per Isaiam prophetam ad patres nostros, dicens: uade ad populum istum, et dic: Aure audietis, et non intelligetis, et uidentes uidebitis, et non perspicietis; incrassatum est enim cor populi huius, et auribus grauiter audierunt,  et oculos suos compresserunt, ne forte uideant oculis, et auribus audiant, et corde intelligant, et conuertant se, et sanem illos . Quo autem hec prophetia impleta sit tempore, ipse Apostolus Paulus in consequentibus loquitur: Notum ergo sit uobis, quoniam gentibus missum est hoc salutare Dei, et ipsi audient . Unde et in eisdem Apostolorum Actis legimus, quod Paulus, et Barnabas Iudeis nolentibus credere, 97 dixerint: uobis oportebat primum loqui uerbum Dei, sed quoniam [b 1Kb] repulistis illud, et indignos uos iudicastis eterne uite, ecce conuertimur ad gentes . Sic enim precepit nobis Dominus: Posui te in lucem gentibus, ut sis in salutem usque ad extremum terre . Ergo secundum LXX  facilis interpretatio est, quod Isaias propheta Domino imperante predicat, quid populus sit facturus. In Hebraico difficultas est, quomodo ipse Deus precipiat populo, ut auditu audiat, et non intelligat, et uidens uideat, et non agnoscat, et postea propheta inducatur loquens, et Dominum precetur et dicat: Exceca cor populi huius, et aures eius aggraua, et oculos eius claude, ne forte uideat oculis suis, et auribus audiat, et corde intelligat, et conuertatur, et sanetur . Ac primum soluenda est illa questio, que nobis obiici potest: quare apostolus Paulus cum Hebreis disputans, non iuxta Hebraicum, quod rectum esse cognouerat; sed iuxta LXX sit locutus? Euangelistam Lucam tradunt ueteres Ecclesie tractatores medicine artis fuisse scientissimum, et magis  Grecas litteras scisse quam Hebreas. Unde et sermo eius tam in Euangelio, quam in Actibus Apostolorum, id est, in utroque uolumine comptior est, et secularem redolet eloquentiam, magisque testimoniis Grecis utitur quam Hebreis. Mattheus autem et Ioannes, quorum alter Hebreo, alter Greco sermone Euangelia texuerunt, testimonia de Hebraico proferunt, ut est illud: Ex Egypto uocaui filium meum . Et: Quoniam Nazareus uocabitur . Et: Flumina de uentre eius fluent aque uiue . Et: uidebunt in quem compunxerunt , et  cetera his similia. Pauli quoque idcirco ad Hebreos Epistole contradicitur, quod ad Hebreos scribens utatur testimoniis que in Hebreis uoluminibus non habentur. Quod si aliquis dixerit, Hebreos libros postea a Iudeis esse falsatos, audiat Origenem quid in octauo uolumine Explanationum Isaie huic respoudeat questiuncule, quod numquam Dominus, et Apostoli, qui cetera crimina arguunt in Scribis et Phariseis, de hoc crimine, quod erat maximum, reticuissent. Sin autem dixerint post aduentum Domini Saluatoris, et predicationem Apostolorum libros Hebreos fuisse falsatos, cachinnum tenere 98 non potero, ut Saluator, et Euangeliste, et Apostoli ita testimonia protulerint, ut Iudei postea falsaturi erant. De presenti autem loco hoc dicendum  est, frustra nos ad LXX translationem confugere, ne blasphemum uideatur esse quod iuxta Hebraicum dicitur: Auditu audite, et nolite intelligere: et uidete uisionem, et nolite cognoscere, cum huiusmodi testimonia, etiam in LXX Interpretibus reperiamus, ut est illud in Exodo quod ad Pharaonem dicitur: Propterea suscitaui te, ut ostendam in te uirtutem meam . Si autem ipse suscitauit, et indurauit cor Pharaonis ne crederet: et de aliis dicitur: Dedit eis Deus spiritum compunctionis, oculos, ut non uideant, et aures, ut non audiant ; et in Psalmis: Fiat mensa eorum in laqueum, et in captionem, et in scandalum, et in retributionem: obscurentur oculi eorum ne uideant, et dorsa eorum semper incurua : non sunt illi in  culpa qui non uident; sed ille qui dedit oculos ad non uidendum. Ergo et absque hoc testimonio, quod nunc conamur exponere, manet eadem questio in Ecclesiis, et aut cum ista soluentur et cetere, aut cum ceteris et hec indissolubilis erit. Locum istum beatus apostolus Paulus plenius explicat ad Romanos, et quod ille pene tota epistola prosecutus est, nos superfluum facimus, si uoluerimus breui sermone comprehendere. Dicit enim post multa: Conclusit Deus omnia [a 1Kb] in incredulitate, ut omnibus misereatur . Admiransque Domini sacramenta intulit: O profundum diuitiarum sapientie, et scientie Dei, quam inscrutabilia iudicia eius, et inuestigabiles [Al. ininuestigabiles] uie eius. Et iterum de Iudeorum incredulitate  disputans ait: Numquid sic peccauerunt, ut caderent? absit; sed illorum delicto salus gentium fieret ad emulandum eos . Et post modicum: Si enim abiectio eorum reconciliatio mundi, que assumptio eorum? nonne uita ex mortuis? Et iterum: Nolo enim uos ignorare, fratres, mysterium hoc, ut non sitis uobismetipsis prudentes, quia cecitas ex parte facta est in Isrel, donec plenitudo gentium intreat, et tunc omnis Isrel saluus fiat. Et post paululum : Iuxta Euangelium quidem inimici propter uos, iuxta electionem autem dilecti propter patres: absque  penitentia enim sunt donationes, et uocatio Dei. Sicut enim uos, inquit, aliquando non credidistis Deo, nunc 99 autem estis misericordiam consecuti, propter eorum incredulitatem: sic et isti nunc non crediderunt in uestram misericordiam, ut et ipsi misericordiam consequantur. Conclusit enim Deus omnia sub peccato, ut omnibus misereatur. Ergo non est crudelitas Dei, sed misericordia unam perire gentem, ut omnes salue fiant: Iudeorum partem non uidere, ut omnis mundus aspiciat. Unde et ipse Dominus in Euangelio sacramentum ceci a natiuitate, qui receperat oculos, uertit ad Tropologiam, et dicit: In iudicium ego ueni in hunc mundum, ut uidentes non uideant, et non uidentes uideant . Et in alio loco Simeon loquitur: Ecce hic positus est in ruinam et  in resurrectionem multorum . Illis itaque non uidentibus, nos uidemus: illis cadentibus, nos resurgimus. Quod intelligens Propheta quodammodo aliis uerbis dicit: O Domine, precipis mihi loqui populo Iudeorum, ut audiant, et non intelligant Saluatorem, et uideant eum, et non cognoscant. Si uis impleri iussionem tuam, et totum saluari mundum, quod et ego fieri desidero, tu exceca cor populi huius et aures aggraua, et oculos claude, ne intelligant, ne audiant, ne uideant. Si enim illi uiderint, et conuersi fuerint, et intellexerint, et sanati fuerint, totus mundus non recipiet sanitatem. Ex quo animaduertimus, quamuis graue sit peccatum, si quis conuertatur, eum posse sanari. Simulque et hoc intelligendum quod pro magnitudine  sceleris etiam penitentia indigni iudicati sint. Ipso Domino dicente ad Ierusalem: Quoties uolui congregare filios tuos, sicut gallina pullos sub alas suas, et noluisti .

 Et dixi, usquequo Domine? et dixit, donec desolentur ciuitates absque habitatore, et domus sine hominibus, et terra relinquatur deserta. Et longe faciet Dominus homines, et multiplicabitur que derelicta fuerat in medio terre. Et adhuc in ea erit decimatio, et rursum erit in depredationem, sicut terebinthus, et sicut quercus que proiecit fructus suos, sanctum semen erit quod steterit in ea. Dicente Domino: uade, et dic populo huic, quod audiat et non audiat, uideat et 100 non uideat. Idcirco autem nec audiat, nec uideat: quia non sit intellecturus uerba Domini, nec  eius opera cogniturus, et quoniam incrassatus est, et dilatatus, et oblitus Creatoris sui . [b 1Kb] Propheta respondet, et querit sollicitus de populo suo: Usquequo, Domine, hec sententia permanebit, ut audiens non audiat; uidensque non uideat? Cui respondit Dominus, tamdiu non audiet, et non uidebit, et excecatum habebit cor, donec ciuitates Iudee, uespasiano Titoque pugnantibus, penitus subuertantur, in tantum ut ne nomen pristinum quidem permaneat, et domus si que remanserint; sine habitatore sint, et terra redigatur in solitudinem; et  uel fuga uel captiuitate in totum orbem Iudaicus populus dispergatur: et nequaquam in Iudea, ut prius, sed in cunctis gentibus Iudeorum populus multiplicetur. Quod autem dico multiplicetur, tanta erit infelicitas residui populi, ut ad comparationem prioris multitudinis, uix decima pars remaneat. Cumque, et in ipsa terra fuerit solitudo  rursum ipse reliquie erunt in depredationem, quando post annos ferme quinquaginta Adrianus uenerit, et terram Iudeam penitus fuerit depredatus, in tantum, ut terebintho, et quercui, que glandes amiserit, comparetur. Denique post extremam uastitatem, etiam [a 1Kb] leges publice  pependerunt, et prohibiti sunt Iudei terram, de qua eiecti fuerant, ingredi. Si quis autem crediderit in Christum, et impletum fuerit illud quod supra legimus: Nisi Dominus sabaoth reliquisset nobis semen, quasi Sodoma essemus, et similes Gomorrhe fuissemus : quando iuxta Apostolum , reliquie saluabuntur; hoc semen sanctum erit, et de Apostolorum germine cuncte Ecclesie pullulabunt. Quod diximus, semen sanctum erit quod steterit in ea, uel iuxta Aquilam, semen sanctum erit germen eius, in LXX Interpretibus non habetur, sed de Hebraico et Theodotionis editione ab Origene additum; [b 74Kb] in Ecclesie 101 fertur exemplaribus, ut postquam intrauerit plenitudo gentium, tunc omnis Isrel saluus fiat; et impleatur etiam in hoc sermo Domini,  dicentis: Ego occidam, et ego uiuificabo, et percutiam, et ego sanabo .

 Et factum est in diebus Achaz filii Ioatham filii Ozie regis Iuda: Ascendit Rasin rex Syrie, et Phacee filius Romelie rex Isrel, in Ierusalem ad preliandum contra eam, et non potuerunt debellare eam. Et nuntiauerunt domui Dauid dicentes: consensit Syria cum Ephraim, et commotum est cor eius, et cor populi illius, sicut mouentur ligna siluarum a facie uenti. Ozias qui et Azarias, rex Iuda, regnauit in Ierusalem annis quinquaginta duobus . Cuius extremo iam tempore uidit Isaias que preteritus sermo disseruit. Quo mortuo, et regnante pro eo Ioatham filio eius, rege iustissimo, uidit statim propheta Dominum Saluatorem in sua  maiestate regnantem, et annuntiantem Iudaici populi cecitatem, et subuersionem Ierusalem, et ceterarum urbium sub uespasiano, et Adriano: et quomodo in Apostolis reliquie sint saluande. Tertius rex filius Ioatham succedit Achaz impiissimus  , qui clausit ianuas templi, et in ualle Benbannom [c 1Kb] adorauit Baalim, et filium suum idolis consecrauit. Ita ut auferret altare eneum, quod Salomon fecerat, et poneret in Templo Dei altare idolorum, cuius exemplar de Damasco acceperat. Iuste igitur a Domini auxilio derelictus est, et consurrexerunt aduersus eum Rasin rex Syrie, id est, Aram, et Phacee filius Romelie, rex Isrel in Samaria, et uenerunt in Ierusalem, ut expugnarent eam . Legimus in Paralipomenon libro, Rasin regem Damasci, uicto Achaz, multos de Iudea Damascum transtulisse: et Phacee filium Romelie regem decem tribuum, que appellabantur Isrel, et regnabat in Samaria, una die centum uiginti millia percussisse de Iuda hominum bellatorum, et ducenta  millia mulierum, puerorumque, et puellarum cum infinita preda in Samariam duxisse captiua. De quo certamine propheta nunc tacuit, sed secundum refert prelium, quando experimentum habentes fortitudinis sue atque uictorie, et inuitati prede magnitudine rursum 102 ueniunt ad Iudeam, et Ierusalem cupiunt debellare, et non potuerunt, quia auxiliatus ei est Dominus, ut sub occasione misericordie, qua populum liberabat obsessum, filium suum nuntiaret de uirgine nasciturum. Quod eum audisset domus Dauid, hoc est, domus regia, Syriam scilicet et Ephraim, Rasin, et Phacee iuncto uenire exercitu, exterrita est atque pertimuit, et tam rex quam populus ita contremuerunt, ut putares arborum folia uentorum flatibus uentilari. Iuxta anagogen facilis  interpretatio est: quod regnante Achaz rege impio, rex Aram, qui interpretatur excelsus atque sublimis, ut indicet arrogantiam sapientie secularis: et Phacee filius Romelie, qui et ipse iuxta Osee prophetam ex tribu Ephraim, de qua Ieroboam filius Nabath uitulos aureos in Bethel, et Dan constituerat , et a [d 1Kb] Dauid Dei populum separarat, refertur ad hereticos, consentientes sibi, ut expugnent Ecclesiam. Quod cum audierit domus Dauid, quem in Ezechiel bonum pastorem legimus suscitandum , et populus eius simpliciter credens in Dominum, pertremiscet. Et ideo pertremiscet, quia non arboribus frugiferis, sed infructuoso saltui comparatur. [e 1Kb] Iisdem autem hereticos atque gentiles contra domum Dauid argumentorum et dialectice artis gladiis dimicare,  nulli dubium est: ut qui inter se discrepant, in Ecclesie oppugnatione consentiant: iuxta illud quod Herodes, et Pilatus inter se discordantes, in Domini passione amicitia federantur.

 Et dixit Dominus ad Isaiam:  egredere in occursum Achaz, tu et qui derelictus est Iasub filius tuus, ad extremum aque ductus piscine superioris, in uia agri fullonis. Et dices ad eum: uide ut sileas, noli timere, et cor tuum ne formidet a duabus caudis titionum fumigantium istorum, in ira furoris Rasin, et Syrie, et filii Romelie, eo quod consilium inierit contra te Syria pessimum, Ephraim, et filius Romelie, dicentes: Ascendamus ad Iudam, et suscitemus eum, et euellamus eum ad nos, et ponamus regem in medio eius filium Tabeel. Hec dicit Dominus Deus, non stabit, et non erit istud, sed caput Syrie Damascus et caput Damasci Rasin, et adhuc sexaginta et quinque 103 anni, et desinet Ephraim esse populus. Et caput Ephraim Samaria, et caput Samarie filius Romelie. Si non credideritis, non permanebitis. Iasub  filius Isaie, qui interpretatur reliquus atque conuertens, in typum populi Iuda, qui erat de duorum regum manibus fiberandus, iubetur egredi cum parente, et occurrere Achaz regi Iude in loco aqueductus piscine superioris, in uia agri fullonis, ubi postea lecturi sumus, sub Ezechia rege Iuda stare Rabsacem, et ex precepto Sennacherib regis Assyriorum Dei populum blasphemare. In quem locum egressi sunt, missi ab Ezechia principes ciuitatis, quos in Regum uolumine legimus. Precipiturque Achaz , quamuis impio regi, propter Domini misericordiam, ut agat silentium, et non terreatur, neque formidet cor eius, putans se passurum similia que prius sustinuerat. Duas autem caudas titionum, id est, torrium fumigantium, uocat  Rasin regem Syrie, et Phacee filium Romelie regem Samarie, eo quod in illis finitum sit regnum Syrie, id est, Damasci, et regnum Samarie, id est, decem tribuum, que alio nomine appellabantur Ephraim. Scriptum est enim  quod Theglathphalassar rex Assyriorum, sub rege Achaz ascenderit in Damascum, et uastauerit eam, et transtulerit habitatores eius Cyrenem, et Rasin interfecerit: et quod tetenderit insidias Phacee filio Romelie, Osee filius Ela, et percusserit eum, et interfecerit, et regnauerit pro illo in Isrel annis nouem: et quod uenerit Salmanasar rex Assur, et obsederit Samariam, que nunc Sebaste uocatur, tribus annis: et nono anno regni Osee ceperit eam, uinctumque Osee in carcerem miserit, et transtulerit  Isrel in Assyrios, posueritque eos in Halla, et in Habor iuxta fluuium Gozam in ciuitatibus, siue, ut Septuaginta transtulerunt, in montibus Medorum . Quamuis enim inierint consilium hiduo reges pessimi, ut ascenderent ad Iudam, cuius regio in montibus sita est, et suscitarent eum quiescentem, et quodammodo dormientem, suoque imperio  subiugarent: et superponerent ei regem filium Tabeel, qui interpretatur bonus Deus, ut uel hominem hoc nomine, uel idolum demonstrarent. Tamen hec dicit Dominus 104 Deus: Non stabit hoc consilium, sed interim modo caput Syrie urbium erit Damascus, et in ipsa metropoli Damasco imperabit Rasin. Porro in Ephraim propter Ieroboam filium Nabath, qui primus regnauit de Ephraim, erit caput Samaria, hoc est, regia domus in urbe Samaria, et Samarie caput erit filius Romelie, id est, Phacee: regnum autem decem tribuum, id est, populi Ephraim post sexaginta et quinque annos esse cessabit. Quod nisi diligentius attendamus, stare non poterit. [a 1Kb] Duodecimo enim anno Achaz filii Ioatham in tribu Iuda, regnauit Osee super Samariam, et nono anno imperii  sui captus est . Regnauit autem Achaz super Iudam annis sedecim , post cuius mortem septimo anno imperii sui [b 1Kb] captus est Osee, et destructa Samaria, omnisque populus est transductus in Medos: ita ut si uoluerimus sedecim annos Achaz, et septem Osee ponere, efficiantur anni uiginti tres, aut ut multum, uiginti [c 1Kb] quatuor; et ubi erunt sexaginta, et quinque anni, in quibus regnum Isrel dicitur finiendum? Igitur Hebrei hunc locum ita edisserunt, ut Amos qui sub Ozia cepit prophetare, quando et Isaias prophetie sue habuit exordium, primus prophetauerit contra Isrel, dicens: Isrel autem captiuus ducetur de terra sua . Titulus quoque prophetie eius contra Samariam sit: et prophetare ceperit in diebus  Ozie regis Iuda ante duos annos terre motus, quem uolunt eo tempore accidisse, quo ingressus Ozias in Templum Dei, sibi sacerdotium uendicabat, et terra percussa est, et cineres altaris effusi sunt, et ipse rex percussus est lepra . uolunt autem annum fuisse uigesimum quintum Ozie, quando hec acciderunt, cuius reliqui anni sunt uiginti septem. Ozias enim regnauit annos quinquaginta duos , post eum regnauit Ioatham filius eius annis sedecim, et huius filius Achaz annis aliis sedecim: post quem regnauit Ezechias, cuius sexto imperii anno capta Samaria est, atque ita effici simul annos sexaginta quinque . Hec per prophetam Domino predicente, et Achaz et populus futura non credidit. Unde subiungitur: Si non credideritis,  non permanebitis, ut Symmachus transtulit, id est, et uos 105 non permanebitis in regno uestro, sed in captiuitatem ducemini, sustinentes eorum penas, quorum imitati estis infidelitatem. uel certe iuxta LXX, non intelligetis. Et est sensus: quia que Dominus dicit futura, non creditis, intelligentiam non habebitis. Hec iuxta historiam dixerimus. Ceterum  iuxta ceptam tropologiam considerandum est, quod impio regi Isaias iubeatur occurrere, exiens de loco suo, non in principio aqueductus, sed in extremis finibus piscine superioris, que erat in agro fullonis, ubi sordes et macule purgabantur. Quamuis enim Achaz regnaret super Iudam: tamen quia impius erat, in superioris piscine extremis finibus morabatur. Ergo Deus non tam regis miseretur, quem indignum estimabat salute, quam populi sui. Duas autem caudas torrium fumigantium, ut prius diximus, uocat sapientiam secularem, hereticumque sermonem, quorum finis exustio est. Qui frustra inierunt consilium, ut ascenderent contra Iudam, et quasi negligentem et dormientem caperent, et suis erroribus copularent, ponerentque super eum regem  filium Tabeel, hoc est, bonum Deum. Uterque enim aduersarius apud se ueritatem, apud se estimat optimam esse doctrinam. Denique Marcion hereticus, boni Dei filium, hoc est, alterius, putat esse Christum, et non iusti, cuius Prophete sunt; quem sanguinarium, crudelem et iudicem uocat. Hec illis dicentibus, Dominus comminatur, quod non stet consilium ipsorum, sed interim nunc quamdiu mundus iste stat, et ea que mundi sunt in suis finibus, et in suis urbibus dominentur. Cum autem consummationis tempus aduenerit, hoc est, sexaginta quinque anni, et tam mundi res que in sex [a 1Kb] diebus facte sunt, quam omnia que ad quinque sensus pertinent, finem acceperint, tunc uniuersa esse soluenda, que gentiles et heretici futura non credunt,  et propter infidelitatem non intelligunt que dicuntur.

 Et adiecit Dominus loqui ad Achaz dicens: Pete tibi signum a Domino Deo tuo in profundum inferni, siue in excelsum supra. Qui prius per prophetam locutus 106 fuerat ad Achaz: uide ut sileas, noli timere, et cetera: illo non credente, et ideo non intelligente, ipse loquitur ad Achaz: ut saltem auctoritate Domini territus suscipiat que dicuntur. Quia tibi, inquit, uidetur esse difficile, quod regna potentissima breui tempore finienda sunt, et tu cum populo tuo de magno periculo libereris; pete tibi signum, nequaquam ab idolis, quorum errore retineris, sed a Domino Deo tuo qui tibi auxilium pollicetur, et ipsum signum optionis tue est unde postules,  siue de profundo, siue de excelso. Quod cum soli Septuaginta dixerint, ceteri iuxta Hebraicum significantius transtulerunt, de profundo inferni. Ergo sicut profundum infernum significat; ita excelsum supra celos intelligere debemus: ut cum de inferno siue de excelso signum acceperis, credas futura que dixi. uis, inquit, ut scindatur terra, et grandi hiatu inferi pateant, qui in corde terre esse dicuntur:  an ut aperiantur celi? Quod utrumque ad typum pertinet mortis Domini et ascensionis: Qui enim descendit, ipse est qui et ascendit . Et in Apostolo legimus: Ne dixeris in corde tuo, quis [b 23Kb] ascendit in celum? hoc est Christum deducere. Aut, quis descendit in abyssum? hoc est Christum de mortuis reducere . Et in alio loco de Christo disputans, ait: Que sit latitudo, et longitudo, et excelsum, et profundum supereminentis scientie et dilectionis Christi . Hoc quantum ad mysticos pertinet intellectus. Ceterum et Moses accepit signa de terra, de quibus in Psalmis legimus: Misit signa et prodigia in medio tui, Aegypte , ranas, locustas, ciniphes, et cenomyiam; de celo autem grandinem et ignem et trium dierum tenebras. Ego  reor et Ezechiam, quando sol decem regressus est lineis, signum accepisse de celo : et Iesum filium Naue in Gabaon et Haialon, stantibus sole et luna . Plerique putant, Saulem signum accepisse de terra, et de profundo inferni, quando Samuelem per incantationes et artes magicas uisus est suscitasse . Sed et Ionas propheta de abysso, et de profundo ac mortis faucibus liberatus, signum dedit et accepit inferni . Legi in cuiusdam Commentariis 107 hunc locum per allegoriam extenuatum, ut profundum et excelsum et intelligeret, que nos possumus sensibilia dicere, et intelligibilia, quorum alterum refertur ad sensus, alterum ad mentem et rationem. uirginem quoque interpretatur animam, que nulla  peccati corrupta est conscientia, et potest de se Emmanuel, nobiscum Deum, id est, presentem Dei generare sermonem. Sed nos elixas agni carnes non comedimus  uerum assas, et que in nobis possint omnes uoluptatum siccare pituitas, ne sacramentum fidei nostre, dum plus sapimus quam oportet sapere, negligamus.

 Et dixit Achaz: Non petam, et non tentabo Dominum. Non [c 1Kb] humilitatis est, sed superbie, quod non uult signum a Domino postulare. Quamquam enim scriptum sit in Deuteronomio : Non tentabis Dominum Deum tuum , et hoc contra diabolum Saluator usus sit testimonio : tamen iussus ut peteret, obedientia debuit explere preceptum, presertim cum et Gedeon et Manue  signum petierint et acceperint . Quamquam iuxta Hebrei sermonis ambiguitatem, in quo scriptum est ULO ENASSE [d 1Kb] ADONAI , et omnes similiter transtulerunt, non tentabo Dominum, possit legi, non exaltabo Dominum. Sciebat enim rex impius quod si signum peteret, accepturus esset, et glorificaretur Dominus. Ergo quasi idolorum cultor, qui in omnibus angulis platearum et in montibus  lucisque nemorosis aras constituerat, et pro Leuitis habebat fanaticos; non uult signum petere quod preceptum est.

 Et dixit, audite ergo, domus Dauid: Numquid parum uobis est molestos esse hominibus, quia molesti estis et Deo meo? Quis est iste qui dixit: Audite ergo, domus Dauid? Nequaquam Deus qui supra ad Achaz dixerat: Pete tibi signum a Domino Deo tuo; sed Propheta, ut ex consequentibus comprobatur: Quia molesti estis et Deo meo. Et est sensus: quia non solum prophetas persequimini, et eorum dicta contemnitis; sed et presentis et iubentis Dei sententie contradicitis; ita ut ei exhibeatis laborem, qui in alio loco ait: 108 Laboraui sustinens , idcirco Dominus faciet que sequuntur. Pro labore  et molestia, quod Aquila et Symmachus transtulerunt, LXX et Theodotio agonem interpretati sunt, id est, luctam atque certamen, quia contentiosi non subiiciant collum Domini seruituti, sed illo uulnera eorum uolente curare, respuant sanitatem. Et hoc notandum, quod Achaz rege impiissimo nolente signum petere, sermo propheticus ad domum Dauid, hoc est, ad tribum regiam conuertatur, de qua supra legimus: Et nuntiauerunt hec domui Dauid, dicentes: Consenserunt Syria et Ephraim.

 Propterea dabit Dominus ipse uobis signum. Ecce uirgo concipiet et pariet, et uocabis nomen eius Emmanuel. Nequaquam multifarie iuxta apostolum Paulum, et multis modis loquetur Deus ; nec iuxta alium prophetam , in manibus  prophetarum assimilabitur; sed qui ante loquebatur per alios, dicet ipse, adsum . De quo et Sponsa rogabat in Cantico Canticorum: Osculetur me osculo oris sui . Dominus enim uirtutum ipse est rex glorie : ipse descendet in uterum uirginalem, et ingredietur et egredietur Orientalem portam que semper est clausa ; de qua Gabriel dicit ad uirginem: Spiritus sanctus ueniet super te, et uirtus Altissimi obumbrabit tibi: propterea quod nascetur in te sanctum, uocabitur Filius Dei . Et in Prouerbiis: Sapientia edificauit sibi domum . Quando autem dicitur: Dabit Dominus ipse uobis signum, nouum debet esse atque mirabile. Sin autem iuuencula uel puella, ut Iudei uolunt, et non uirgo pariat, quale  signum poterit appellari, cum hoc nomen etatis sit, non integritatis? Et reuera, ut cum Iudeis conferamus pedem, et nequaquam contentioso fune prebeamus eis risum nostre imperitie, uirgo Hebraice BETHULA  appellatur, que in presenti loco non scribitur: sed pro hoc uerbo positum est ALMA , quod preter LXX omnes adolescentulam transtulerunt. Porro ALMA apud eos uerbum ambiguum est: dicitur enim et adolescentula; et abscondita, id est, . . . . . Unde et in titulo psalmi noni, 109 ubi in Hebreo positum est [a 16Kb] ALAMOTH , ceteri Interpretes transtulerunt, pro adolescentia, quod LXX interpretati sunt, pro absconditis. Et in Genesi legimus: ubi Rebecca dicitur alma , Aquilam non adolescentulam, nec puellam  sed absconditam transtulisse. Sunamitis quoque mulier, amisso filio, cum Elisei fuisset pedibus prouoluta, et prohiberet eam Iezi, audit a Propheta: Dimitte eam, quia in dolore est, et Dominus abscondit a me . Pro eo quod in Latino dicitur, abscondit a me, in Hebreo scriptum est, EELIM MEMMENNI . Ergo alma, non solum puella uel uirgo, sed cum uirgo abscondita dicitur [b 135Kb] et secreta, que numquam uirorum patuerit aspectibus; sed magna parentum diligentia custodita sit. Lingua quoque Punica, que de Hebreorum fontibus manare dicitur , proprie uirgo alma appellatur. Et ut risum prebeamus Iudeis, nostro quoque sermone alma, sancta dicitur. [c 8Kb] Omniumque pene linguarum uerbis utuntur Hebrei: ut est illud  in Cantico Canticorum  de Greco id est, ferculum sibi fecit Salomon, quod et in Hebreo [d 1Kb] ita legimus. uerbum quoque nugas et mensuram Hebrei eodem modo et eisdem appellant sensibus. Et quantum cum mea pugno memoria, numquam me arbitror alma in muliere nupta legisse, sed in ea que uirgo est: ut non solum uirgo sit, sed uirgo iunioris etatis, et in annis adolescentie. Potest enim fieri ut uirgo sit uetula, ista autem uirgo erat in annis puellaribus. uel certe uirgo, non puellula, et que adhuc uirum nosse non posset: sed iam nubilis. Denique in Deuteronomio  sub puelle et adolescentule nomine uirgo intelligitur. Si inuenerit, inquit, homo in campo puellam desponsatam, et ui opprimens dormierit cum ea, interficietis  uirum solum, qui concubuit cum ea, et puelle nichil facietis: non est adolescentule peccatum mortis. Quia quomodo si quis in insidiis insurgat contra 110 proximum suum, et interficiat animam eius, sic hoc negotium accidit. In agro inuenit eam: clamauit puella desponsata, et non est inuentus qui auxiliaretur ei. Et in Regum uolumine legimus , quod quesierint puellam uirginem nomine Abisag, et introduxerint ad regem, que dormiret cum eo, et foueret eum et erat puella pulchra nimis, et ministrabat ei, et rex non cognouit eam. Quodque sequitur: Et uocabis nomen eius Emmanuel, et LXX et tres reliqui similiter transtulerunt, pro quo in Mattheo scriptum est, uocabunt: quod in Hebreo non habetur. Ergo iste puer qui nascetur ex uirgine, o domus Dauid, nunc a  te appelletur Emmanuel, id est, nobiscum Deus, quia rebus ipsis probabis a duobus inimicis regibus liberata, Deum te habere presentem: et qui postea uocabitur iehsu, id est, Saluator, eo quod uniuersum hominum genus saluaturus sit, nunc a te Emmanuelis appelletur uocabulo. uerbum [a 1Kb] CARATHI , quod omnes interpretati sunt uocabis, potest intelligi et uocabit: quod ipsa scilicet uirgo que concipiet et pariet, hoc Christum appellatura sit nomine. In multis testimoniis que Euangeliste uel Apostoli de libris ueteribus assumpserunt, curiosius attendendum est, non eos uerborum ordinem secutos esse, sed sensum. Unde et in presenti loco, pro concipiet in utero, Mattheus posuit, in utero [b 11Kb] habebit : et pro uocabis, uocabunt. Hebrei hoc de Ezechia  filio Achaz prophetari arbitrantur, quod ipso regnante sit capta Samaria: quod omnino probari non potest. Siquidem Achaz, filius Ioatham, regnauit super Iudam et Ierusalem annis sedecim : cui successit in regnum filius eius Ezechias, annos natus uiginti quinque, et regnauit super Iudam et Ierusalem annis uiginti nouem. Quomodo ergo, ut demus primo anno Achaz hanc ad eum factam prophetiam, de Ezechie conceptu dicitur et natiuitate, cum eo tempore 111 quo regnare cepit Achaz, iam nouem Ezechias esset annorum, nisi forte sextum Ezechie regni annum, quo est capta Samaria, infantiam eius appellari dicant, non etatis, sed imperii. Quod coactum esse atque uiolentum, etiam et stultis patet. Quidam de nostris Isaiam prophetam duos filios habuisse  contendit, Iasub et Emmanuel: et Emmanuel de prophetissa uxore eius esse generatum, in typum Domini Saluatoris: ut prior filius Iasub, quod interpretatur  relictus, siue conuertens, Iudaicum populum significet, qui relictus est, et postea reuersurus. Secundum autem, id est, Emmanuel, et nobiscum Deus, gentium uocationem, postquam uerbum caro factum est, et habitauit in nobis.

 Butyrum et mel comedet, ut sciat reprobare malum, et eligere bonum. Pro quo LXX transtulerunt, antequam sciat: quodque sequitur, [c 10Kb] assumere malum, in Hebraico non habetur. Et est sensus: O Domus Dauid, cui Dei sermone precipitur, ut uoces, id est, inuoces, in periculo constituta nomen Emmanuelis, id est, nobiscum Dei; non mireris ad rei nouitatem, si uirgo Deum pariat, qui tantam habeat potestatem, ut multo post tempore nasciturus, te nunc liberet inuocatus; ipse est enim qui uisus  est Abraham, et locutus est cum Mose. Dicam et aliud mirabilius, [d 229Kb] ne eum putes in phantasmate nasciturum, cibis utetur infantie, butyrum comedet et lac. Et licet multa post secula de eo Euangelista testetur: Puer autem proficiebat sapientia et etate et gratia apud Deum et homines : et hoc dicatur, ut ueritas humani corporis approbetur: tamen adhuc pannis inuolutus, et butyro pastus ac melle, habebit boni malique iudicium, ut reprobans mala, eligat bona. Non quod hoc fecerit, aut reprobauerit, uel elegerit; sed quod scierit reprobare et eligere, ut per hec uerba noscamus, infantiam humani corporis diuine non preiudicasse sapientie. Denique iacentem in presepio Angeli pastoribus nuntiant: Magi adorant de Oriente uenientes, quos utique  electos esse credendum est. 112 Et e contrario Herodes, Scribe ac Pharisei reprobantur , quia pro uno infante multa paruulorum millia trucidarunt.

 Prius enim quam sciat puer reprobare malum et eligere bonum, derelinquetur terra, quam tu detestaris, a facie duorum regum suorum. Sexto imperii anno Ezechie est ab Assyriis capta Samaria , id est tricesimo primo anno etatis ipsius. Sic itaque iste qui nasciturus, uel de uirgine, ut nos probamus, uel de adolescentula, ut Iudei uolunt, butyrum et mel comedet, et tam paruulus erit, ut malum a bono discernere nequeat, et antequam ille tempus egrediatur infantie, terra Syrie et Samarie uastanda ab Assyriis sit: respondeant Hebrei, quomodo  Ezechias triginta et uno annis infantulus predicetur, et tam rudis etatis, ut mel, et butyrum comedens, iuxta Niniuiticos pueros, nec sinistram,  nec dexteram, id est, nec malum, nec bonum nouerit. Relatum autem ad Emmanuel, quod interpretatur, nobiscum Deus, facilem habebit intelligentiam. Quod ad mysterium et inuocationem nominis eius terra Syrie, et Samarie, Assyrio superante, uastetur: et domus Dauid liberetur a duobus regibus quos metuit, Rasin uidelicet, et Phacee.

 Adducet Dominus super te, et super populum tuum, et super domum patris tui dies qui non uenerunt a diebus separationis Ephraim a Iuda, cum rege Assyriorum. Locus iste per hyperbaton legendus est. Denique et nos secuti Hebraicam ueritatem, ita eum interpretati sumus: O domus Dauid, ausculta que dico, ut derelinquatur terra Syrie et Samarie a facie regum duorum, quos tu uehementissime  reformidas: adducet Dominus dies super te, et super domum patris tui Dauid, quos numquam habuisti ex eo tempore quo decem tribus a duabus tribubus separate sunt, et regnum in Samaria habere ceperunt. Adducet autem istos dies, id est, tempora cum rege Assyriorum, ut illis superatis atque subuersis, tu Emmanuelis presentia libereris. LXX hunc locum ita uerterunt: Adducet Dominus 113 super te, et super populum tuum, et super domum patris tui dies, qui necdum uenerunt, ex qua die abstulit Ephraim a Iuda regem Assyriorum. Quod quem sensum habeat, scire non possumus, nisi forte hoc dicendum est, quod peccatorum suorum magnitudine Ephraim, id est, Samaria primum ad se Assyriorum fecerit impetum declinare. Aliter: Interim nunc duo reges  Rasin et Phacee, qui te obsident, et uastare festinant, breui tempore subuertentur: tue autem uastationis tempus illud adueniet, quando, quod numquam [a 1Kb] speraueras, immo numquam metueras, Assyrius uenerit. Per que docet, domui Dauid, non Syriam et Samariam, sed Assyrios esse metuendos. Presenti ergo formidine liberat, et de futuro tempore comminatur.

. Et erit in die illa, sibilabit Dominus musce, que est in extremo fluminum Aegypti, et api que est in terra Assur: et uenient, et requiescent omnes in torrentibus uallium, et in cauernis petrarum, et in omnibus frutetis, et in uniuersis foraminibus. Cum fuerit duorum regum terra deserta, Damascus et Samaria, quam tu nunc detestaris et metuis:  tunc adducet Dominus, o domus Iuda, super te et populum tuum dies, quos numquam ante uidisti, et regem Assyriorum. Frustra igitur presentia metuis, semiustos torres, et ignem penitus non habentes: scire enim debes, quod sibilo suo Dominus muscas Aegypti, et fluminum eius, haud dubium quin septem Nili significet, uocaturus sit: et apem, que est in terra Assur. Muscas autem  Aegyptios uocat propter sordes idololatrie, et imbellem populum: et apem Assyrios, quorum illo tempore potentissimum regnum erat, et ad bella promptissimum: uel ob id, quia omnis prope Assyriorum et Persidis regio usum habebat sagittarum. [b 1Kb] Hi igitur et omnes uenient, et occupabunt terram tuam in torrentibus uallium, et cauernis petrarum, et in omnibus frutetis, et foraminibus, lignisque nemorosis. Hec autem per metaphoram dicuntur, ut quia semel muscas, et apes nominauerat, translationem seruaret in reliquis. Legamus Regum et Paralipomenon libros, 114 et inueniemus ab Aegyptiis cesum sanctum regem Iosiam, et populum Isrel potestati Aegyptie subiugatum : ita ut regem illis constitueret. Et [c 201Kb]  post non multum temporis, uenit Nabuchodonosor cum innumerabili multitudine bellatorum, captaque Ierusalem, et ceteris Iudee urbibus dirutis, incendit Templum, et habitatores Assyrios posuit in Iudea .

 In die illa radet Dominus in nouacula conducta, in his qui trans flumen sunt, in rege Assyriorum, caput, et pilos pedum, et barbam uniuersam. Hec quidam putant de Assyriis prophetari, qui mille trecentis annis, antequam Ierusalem subuerterent, regnum Asie Aegyptique et Libye possederunt, quod a Medis Persisque uincendi sint, et eorum imperium destruendum. Alii uero arbitrantur, quod trans flumen Euphratem cesi sint Aegyptii. Nos autem nouaculam mercede conductam, ipsum arbitramur Assyrium,  quem in Ieremia ob ultionem populi peccatoris, etiam columbam suam uocat . Denique et in uisione Tyri , quia in exstruendis munitionibus, et aggere comportando Nabuchodonosor plurimum laborauerat, et illis classe fugientibus, fuerat mercede priuatus, data est ei Aegyptus pro mercede et labore suo. Ergo in ista nouacula acutissima, et in his, qui habitant trans flumen Euphratem, in rege uidelicet Assyrio, omnes capillos et pilos totius corporis a capite usque ad pedes decoremque barbe, quod uirilitatis indicium est, radet Dominus de Iudea, ut nichil in illa forte, nichil pulchrum resideat, sed effeminatis hominibus, immo ignominiosis mulieribus comparentur.

 Et erit in die illa, nutriet homo  uaccam boum, et duas oues, et pre ubertate lactis comedet butyrum: butyrum enim et mel manducabit omnis, qui relictus fuerit in medio terre. Et erit in die illa, omnis locus ubi fuerint mille uites mille argenteis, et in spinas, et in uepres erunt. Cum sagittis et arcu ingredientur illuc: uepres enim, et spine erunt in uniuersa terra. Et omnes montes qui in sarculo sarrientur, non ueniet illuc terror spinarum et ueprium:  et erit in pascua bouis, et in conculcationem pecoris. Post subuersionem 115 Ierusalem, et captiuitatem populi, et Templi incendium, Nabuzardan princeps militie, quem LXX uocant, paucos de populo, et eos pauperes dereliquit in terra, qui uineas et agros colerent. Denique Godolias, qui eis preposius erat de regio genere relictus, hortatur et dicit: Nolite timere Chaldeos: habitate in terra, et seruite regi Babylonis, et bene erit uobis . In die igitur illa, hoc est, in illo tempore cum fuerint omnes opes Iudeorum translate in Chaldeam, tanta solitudo erit in terra Iudee, et tam incredibilis uastitas, ut nequaquam armenta boum habeant, nec greges ouium, sicut prius habere consueuerant: sed uix rarus habitator unam  uaccam nutrire possit, et duas oues; non ad arandum, sed ad cibum, atque uestitum lactis, ac uelleris. Propter inopiam quippe frumenti, et omnium, que terra gignit ad comedendum, lacte ac butyro, et agresti melle uescentur. Quodque ait: Pre ubertate lactis comedet butyrum, hoc significat, quod terra cultorum raritate fertilior sit, et magis apta pascuis. In illo tempore pre hominum paucitate, tanta erit uini inopia desertis uineis, que metu hostili nequaquam putabuntur, ut singule uites siclis argenteis singulis uix emantur. In uepres enim et in spinas omnis terra redigetur: tantaque erit formido, ubique seuientibus gladiis, ut absque arcu et sagittis nullus suum agrum inuisere audeat, et derelictis campestribus locis, ad montana confugiant, ibique  locorum difficultate muniti, uix asperos montes manu fodiant: quia boues, aratra, et uomeres non habebunt. Sicubi ergo rarus cultor in montibus fuerit inuentus, inde uitam miserabilem sustentabunt. Cetera autem patebunt pascuis, et absque ullo custode a brutis animantibus conculcabuntur. Hec post captiuitatem solere fieri, utinam nesciremus! At nunc magna pars [a 1Kb] Romani orbis quondam Iudee similis est: quod absque ira Dei factum non putamus, qui nequaquam contemptum sui per Assyrios ulciscitur, et Chaldeos; sed per feras gentes, et quondam nobis incognitas, quarum et uultus et sermo terribilis est, et femineas incisasque facies preferentes , 116 uirorum, et bene barbatorum fugientia terga confodiunt. Legisse  me noui in his locis latissimam et inextricabilem tropologiam: quod uniuersa, que iuxta historiam disseruimus, spiritualiter Iudeis acciderint, uix unam habentibus uaccam et duas oues, munda uidelicet animalia: ut nequaquam solido cibo, sed lacte nutriantur infantie, et comedant mella uerborum, que distillant de labiis mulieris meretricis; et uinum non habeant, quod letificat cor hominis: sed omnia eorum opera redigantur in spinas, ut uulnerentur ab aduersariis, qui percutiunt in obscuro rectos  corde . Quod si quando uoluerint altius quippiam sapere, et nimio labore sudantes de Scripturis sanctis mysticum aliquid inuenire: nichilominus fruges non afferant doctrine, sed uepribus compleantur et spinis, que oriuntur in manibus ebrii. Et nequaquam terra eorum atque doctrina, ab hominibus, rationalibus animantibus: sed a bobus, quorum Deus curam non habet, et a brutis animalibus conculcetur.

 Et dixit Dominus ad me: Sume tibi librum grandem, et scribe in eo stylo hominis, uelociter spolia detrahe, cito predare. Et adhibui mihi testes fideles, [b 1Kb] Uriam sacerdotem, et Zacariam filium Barachie, et accessi ad prophetissam, et concepit, et peperit filium. Et dixit Dominus ad me:  uoca nomen eius, accelera, spolia detrahe, festina predari: quia antequam sciat puer uocare patrem suum, et matrem suam, auferetur fortitudo Damasci, et spolia Samarie coram rege Assyriorum. LXX pro libro grandi, interpretati sunt librum nouum, et magnum. Et pro eo quod in Hebreo habetur, adhibui mihi testes fideles, dixerunt: adest enim, et testes fac mihi fideles homines. Et pro Uria Sacerdote, tantum Uriam, cetera similiter. Primum Propheta missus est ad Achaz , ut ei prediceret que Scriptura commemorat: quo audire nolente, ipse Dominus loquitur ad Achaz, et precepit ei, ut petat sibi signum in profundum, siue in excelsum. Quo respondente, Non petam, et non tentabo Dominum: dimisso rege impio, ad domum Dauid Dei uerba uertuntur, et promittitur  ei uirgo paritura filium, cuius nomen sit Emmanuel, hoc est, nobiscum 117 Deus. Qui si crebro fuerit inuocatus, Samaria subuertatur et Syria: subuertatur autem a rege Assyriorum, qui et ipsum Iudam postea capturus sit; ita ut omnis terra Iudee uertatur in solitudinem. Rursum ergo sub alia figura partus describitur uirginalis. Et dixit Dominus ad Prophetam, ut nequaquam in populos proferat noue natiuitatis arcanum, sed scribat eam in isto grandi uolumine, quod nunc legimus. Et quo sit mirabilius, humanis uerbis, et stylo, quo homines scribere consueuerunt, Dei sacramenta comprehendat. Quid est autem illud quod scribitur humano stylo? Ut puer natus uelociter spolia detrahat, et cito predetur, hoc est, ne ultra patiatur regnare  diabolum: nec mittat Angelos, nec Prophetas; sed ad saluandas creaturas suas ipse descendat. Facit ergo Propheta quod iussum est, et adhibet sibi duos testes fideles, Uriam sacerdotem, qui legis doctor est, dicente Malachia: Labia sacerdotis custodient scientiam, et legem requirent ex ore eius, quia Angelus Domini exercituum est : et Zacariam filium Barachie, quem Prophetam fuisse, dubium non est. Legimus, quod regnante Achaz, [c 1Kb] Urias sacerdos fuerit Templi Domini :  cui precepit Achaz, ut altare simile altaris Damasci faceret. Et Dierum narrat liber , quod Ezechias filius Achaz quesierit Dominum in diebus Zacarie eruditi in timore Dei. Exhibuit autem se Isaias dignum spiritu prophetali, et prebuit prophetisse, id est, Spiritui sancto, qui sermone Hebraico uocatur genere feminino RUA , iuxta illud quod scriptum est: Accedite ad Dominum, et illuminamini . Spiritu itaque sancto conceptus est Dominus. Et licet humanus sermo natiuitatis eius nequeat explicare mysteria: tamen Gabriel ipsi uirgini loquitur, que concepit: Spiritus sanctus ueniet super te, et uirtus Altissimi obumbrabit tibi: propterea quod nascetur ex te sanctum, uocabitur Filius Dei . Quidam prophetissam sanctam Mariam  interpretantur, quam [a 16Kb] prophetin fuisse, non dubium est: ipsa enim loquitur in Euangelio: Ecce enim amodo beatam me dicent omnes generationes: quoniam fecit mihi magna qui potens est , et reliqua. Precipiturque 118 Isaie, ut ipsum puerum, qui prius uocabatur Emmanuel, nunc appellet, accelera, spolia detrahe, festina predari. Ascendens enim in altum, captiuam duxit captiuitatem; accepit dona hominibus . Et antequam humanum corpus assumeret: et iuxta infantiam patrem uocaret Deum, et matrem Mariam, auferetur Damasci fortitudo, et spolia Samarie per regem Assyriorum: ut necdum natus populum suum, domum Dauid, sola inuocatione saluaret. Urias interpretatur lux Domini; Zacarias, memoria Domini;  et Barachias, benedictio Domini: quibus testibus Christi natiuitas comprobatur. Ipse enim in Euangelio duobus euntibus in Emmaus . incipiens a Mose et Prophetis, edisseruit quod de se omnia prophetassent. Iuxta tropologiam, in anima uirginali, et nulla sorde maculata, de Spiritu sancto Dei sermo conceptus, uelociter de aduersariis potestatibus spolia detrahit, et sibi facit uniuersa seruire. Cumque ex parte nunc uideat, et ex parte prophetet , priusquam possit esse perfectus, et merito uocare Deum Patrem, et matrem suam celestem Ierusalem, adhuc in infantia et in profectu positus, uincet fortitudinem Damasci, doctrinam uidelicet sapientie secularis: et auferet spolia Samarie, quibus Ecclesiam heretici spoliauerunt, dicentes:  Non est nobis portio in Dauid, neque hereditas in filio Iesse , presente rege ipso Assyriorum, diabolo, qui eis non poterit auxiliari. Tales autem filios non solum Maria Prophetis, uirgo perpetua, sed et sancte mulieres patriarchis generant. Sara, que interpretatur , id est, princeps: et Rebecca, que in lingua nostra patientiam sonat.

. Et adiecit Dominus loqui ad me  adhuc, dicens: Pro eo quod abiecit populus iste aquas Sile, que uadunt cum silentio: et assumpsit magis Rasin, et filium Romelie: propter hoc ecce Dominus adducet super eos aquas fluminis fortes et multas, regem Assyriorum et omnem gloriam eius: et ascendet super omnes riuos eius, et fluet super uniuersas ripas eius. Et ibit per Iudam inundans, et transiens usque ad collum ueniet, et erit extensio alarum eius implens latitudinem terre tue, 119 o Emmanuel. Dixerat supra auferendam Damasci fortitudinem, et spolia Samarie in conspectu regis Assyriorum, et duos reges, Assyrio pugnante, capiendos: nunc Deus loquitur ad Prophetam charactere solito Scripturarum, per translationem Sile fontis Ierusalem, et Assyrii fluminis uiolentissimi, quod omnem terram Isrel suis inundet  aquis, et egrediatur ripas aluei, tantoque feratur impetu, ut postquam decem tribuum occupauerit terram, ad Iudam perueniat, et transiens ad collum usque pertingat: per que uicinam significat captiuitatem. Non enim tunc captus est Iudas, sed cunctis duarum tribuum urbibus subiugatis, sola remansit Ierusalem, que incredibili Dei misericordia liberata est. Potentiam ergo Assyrii et innumerabilis eius exercitus, quam sub fluminis inundatione descripserat, nunc per aliam ostendit translationem, quod alis suis, id est, ducibus, et infinita multitudine operuerit terram Emmanuelis, hoc est, defendentis eam Dei; sed tamen non possederit, quamquam Emmanuel a LXX sequenti capitulo coaptetur, non proprio nomine, ut apud Hebreos uocatur, sed interpretato,  id est, nobiscum Deus. Sile autem fontem esse ad radices montis Sion, qui non iugibus aquis, sed in certis horis diebusque ebulliat, et per terrarum concaua et antra saxi durissimi cum magno sonitu ueniat, dubitare non possumus, nos presertim qui in hac habitamus prouincia. Est autem sensus, quia populus decem tribuum magis uoluit Rasin et filio Romelie, id est, Damasci et Samarie regibus esse subiectus, quam stirpi Dauid, que meo cepit regnare iudicio, faciam eum nequaquam his regibus, quos assumpsit, sed regio seruire Assyrio, cuius potentia occupantis terram Samarie, inundationi fluminis comparatur. Et fit apostropha ad Emmanuel, hoc est, ad presentem Deum, quod in tantum se erexerit Assyrius, ut etiam terram ipsius Iudam conatus sit  possidere. Iuxta anagogen, omnis hereticus qui iunxerit auxilio suo sapientiam secularem, et Ierusalem, id est, Ecclesiam uoluerit oppugnare, derelinquens aquas Sile fontis , qui interpretatur missus, et qui salit in uitam eternam, tradetur Assyriorum principi 120  cuius traditus potestati, in profundum ueniet peccatorum. Tante est enim  arrogantie, ut ausus sit ostendere Saluatori uniuersa regna terre, et dicere: Hec omnia mihi tradita sunt . Conabitur quoque Iudam, id est, domum confessionis intrare, et crebro per eos qui in Ecclesia negligentes sunt, usque ad collum ueniet, credentes in Christo cupiens suffocare, et extendet alas suas, implens uniuersam regionem Emmanuelis; sed non poterit obtinere, quia habet Iudas presentem Deum. Legimus in Euangelio secundum Ioannem , quod cecum a natiuitate, cuius oculos, luto ex saliua sua facto Dominus linierat, miserit ad aquas Sile, quibus cum cecus lauisset lutum, cecitate detersa, clarum oculorum lumen accepit: quod post signi magnitudinem, indicat, non aliter cecitatem Iudeorum et omnis increduli posse sanari,  nisi doctrina aquarum Christi, que absque strepitu et clamore uerborum leniter fluit, tenebre prioris fugentur erroris. Hoc quod in Septuaginta legitur: Et ambulabit super omnem murum uestrum, et auferet de Iudea hominem, qui possit caput leuare, aut forte aliquid facere: in Hebraico non habetur, et in Grecis codicibus  ueru iugulante confossum est.

 Congregamini populi et uincimini, et audite uniuerse procul terre: confortamini et uincimini. Accingite uos, et uincimini: inite consilium, et dissipabitur: loquimini uerbum, et non fiet, quia nobiscum Deus. Pro congregamini, siue infirmamini, et confringimini, ut interpretati sunt alii, LXX posuerunt, scitote. uerbum enim Hebraicum, ROU , propter RES  littere, et DALETH  similitudinem, intellexerunt DOU . O igitur populi Samarie et Syrie, infirmos et debiles esse cognoscite, et Emmanuele presente, nichil posse contra Ierusalem urbem Dei: et hoc non solum uos, qui uicini estis, sed cuncta procul terra cognoscat. Quamuis enim exercitum congregetis, et accingatis uos ad prelium, et maior sit numerus obsidentium quam obsessorum, tamen non semel, sed iterum dicam, uincimini. Et quodcumque contra Ierusalem inieritis consilium, dissipabitur. Et licet supra dixeritis : Ascendamus ad Iudam, et suscitemus eum quiescentem, 121 et ponamus regem [a 1Kb] super eum filium Tabeel: loquimini quidem uerbum, sed non fiet, quia nobiscum est Deus, id est, Emmanuel. Possumus hoc testimonio  et contra gentes abuti in persecutionis tempore, quod quamuis fortes esse uideantur, et nos superare in his qui lapsi sunt, tamen uincantur in his qui pro Christo fuderunt sanguinem, et quod post bella pax reddatur Ecclesiis: et uniuersa eorum  contra Emmanuelem consilia dissipentur, quia nobiscum sit Deus. Contradicentes quoque ueritati utiliter audient, ut tandem ratione superentur, et nequaquam uelint in mendacio uincere, quia quodcumque dixerint, numquam peruersitas possit superare quod rectum est.

 Hec enim ait Dominus ad me: Sicut in forti manu erudiuit me, ne irem in uia populi huius dicens: Non dicatis, coniuratio; omnia enim que loquitur populus iste, coniuratio est: et timorem eius ne timeatis, neque paueatis. Dominum exercituum ipsum sanctificate: ipse pauor uester, et ipse terror uester. Et erit uobis in sanctificationum, in lapidem autem offensionis, et in petram scandali duabus domibus Isrel: in laqueum et in ruinam habitantibus  Ierusalem et offendent ex eis plurimi, et cadent, et conterentur, et irretientur, et capientur. Septuaginta hunc locum ita interpretati sunt: Hec dicit Dominus: forti manu recesserunt ab itinere uie populi huius loquentes: ne forte dicant, Durum est. Omnia enim que loquitur populus iste, dura sunt; timorem autem eius ne timueritis, neque conturbemini. Dominum uirtutum ipsum sanctificate, et ipse erit timor tuus, et si in ipso confisus fueris, erit tibi in sanctificationem, et non ut lapidi offensionis 122 occurretis, neque ut petre ruine. Domus autem Iacob in laqueo et in conualle erit sedentibus in Ierusalem: ideo infirmi erunt in ipsis plurimi, et ruent et conterentur, et appropinquabunt, et capientur. Quodque sequitur, homines in tuitione, obelo prenotandum est. Quia multum inter se  Hebraicum distat et uulgata Editio: ideo utrumque posuimus. Et primum de Hebraico disputandum est. Hec ad me locutus est Dominus. [b 2Kb] Qui propter bona opera, et gratiam que propter bona opera, consecutus sum; siue forti manu sua erudiuit me et instituit, ne ambularem in uia populi huius, et pari tenerer errore: uel certe fecit me recedere a uia populi huius pessima, et dixit mihi: noli duorum regum timere coniurationem; sed hoc magis considera, quod omne quod loquitur hic populus aduersum me, coniuratio sit; et secundum Symmachum, qui interpretatus est, , in me exstiterit perduellis. Tu autem Propheta, et hi qui tecum sunt, ne timeatis insidias populi, sed Dominum timete, et ipse sit timor uester. Principium enim sapientie,  timor Domini . Qui erit credentibus in sanctificationem, incredulis autem in lapidem offensionis, et in petram scandali, duabus scilicet domibus Iude et Isrel. Precipue autem in laqueum et in ruinam habitantibus in Ierusalem.  in quo impingent plurimi, et cadent, et conterentur, peccatorumque suorum uinculis irretiti, ducentur in captiuitatem. Duas domus, Nazarei (qui ita Christum recipiunt, ut obseruationes Legis ueteris non omittant  duas familias interpretantur, Sammai et [a 8Kb] Hellel, ex quibus orti sunt [b 12Kb] Scribe et Pharisei, quorum suscepit scholam Akibas, [c 1Kb] quem magistrum Aquile 123 proselyti autumat, et post eum Meir, cui successit Ioannan filius Zachai, et post eum Eliezier, et per ordinem [d 8Kb] Telphon, et rursum Ioseph Galileus, et usque ad captiuitatem Ierusalem Iosue. Sammai igitur et Hellel non multo [e 1Kb] priusquam Dominus nasceretur, orti sunt Iudea, quorum prior dissipator interpretatur, sequens profanus: eo quod per traditiones et  suas Legis precepta dissipauerit atque maculauerit. Et has esse duas domus, que Saluatorem non receperint, qui factus sit eis in ruinam et scandalum. Iuxta LXX, manu forti restitit  populus Dei uoluntati, et dicit omnia dura esse que Dominus precepit, secundum illud quod in Euangelio legimus: Durus est hic sermo, quis poterit audire eum ? Unde precipitur eis ut Dominum audiant, et ipsum solum timeant. Si enim in ipso confisi fuerint, habebunt eum in sanctificationem, et non impingent quasi in lapidem scandali, et quasi in petram ruine. De hoc loco et Apostolus sumit testimonium, quod Christus Iudeis factus sit  in scandalum: gentibus autem in stultitiam . Et rursum: Isrel sectando legem iustitie, in legem iustitie non peruenit . Quare? Quia non ex fide, sed quasi ex operibus legis offenderunt in lapidem offensionis, sicut scriptum est: Ecce ponam in Sion lapidem offensionis et petram scandali: omnis qui credit in eo, non confundetur . Ergo qui non receperunt Emmanuelem, sed factus est eis in lapidem offensionis et in petram scandali, conterentur, captiuique ducentur. Quodque ait: Domus autem Iacob in laqueo et in conualle erit sedentibus in Ierusalem, hoc significat, quod non habitent in montibus, nec in excelsis Scripturarum uersentur locis; sed semper humilia intelligant, peccatis peccata sociantes, et uincti laqueis delictorum.

 124  Liga testimonia, signa legem in discipulis meis, et exspectabo Dominum, qui abscondit faciem suam a domo Iacob, et prestolabor eum. uox Domini loquentis ad Prophetam: quia, inquit, factus est Dominus in lapidem offensionis et in petram scandali duabus domibus Isrel, et missum ad se Emmanuel suscipere noluerunt: Liga testimonia ueteris Instrumenti, et trade illa discipulis meis, qui Euangelium susceperunt, Apostolis uidelicet, siue apostolicis uiris. uel certe lex et prophetia usque ad Ioannem ligetur apud eos , et clausa sit atque signata, ut quod legunt, non intelligant. Pro discipulis enim, iuxta Hebraici sermonis ambiguitatem, possumus et  doctrinas interpretari. Unde Propheta respondit: quia Euangelio succedente, Lex apud Iudeos clausa est atque signata, et iubes eam nequaquam Iudeis, sed gentibus assignari: idcirco ego exspectabo Emmanuelem, quem promittis esse uenturum, de quo supra dixisti, quod ipse sit pauor noster, et ipse terror noster, et nobis sit in sanctificationem; et prestolabor Dominum qui abscondit faciem suam a domo Iacob, hoc est, a Iudeis, quia eum recipere noluerunt. LXX hunc locum ita interpretati sunt: Tunc manifesti erunt qui signantur, ut non discant legem. Quod hunc sensum habet, quando ceciderint plurimi, et contriti fuerint, et impegerint in lapidem offensionis, et in petram scandali, tunc manifesti erunt qui signantur in populo, ut nequaquam discant legem  Mosis; sed obediant preceptis euangelicis.

 Ecce ego et pueri mei, quos dedit mihi Dominus in signa atque portenta Isrelis, a Domino exercituum qui habitat in monte Sion. Precepit mihi, ait Dominus, ut ligarem testimonium in Iudeis, et legem discipulis eius traderem atque signarem, quia abscondisset faciem suam a domo Iacob: ideo 125 prestolabor eum, et exspectabo Dominum meum, et non solum ego, sed et pueri, quos mihi dedit Dominus, alii uidelicet prophete et filii prophetarum, qui non ex uoluntate carnis et sanguinis, sed ex Deo nati sunt . De quibus et Apostolus loquebatur: Filioli mei, quos iterum parturio, donec Christus formetur in uobis . Isti autem pueri, id est, prophete, in signa dati sunt et in portenta  Isreli, iuxta illud quod in Ezechiele legimus: Et erit Ezechiel uobis in signum . In Zacaria quoque sancti uiri, prophetarumque discipuli , id est, portentorum signorumque [a 1Kb] spectatores appellantur, eo quod semper Prophete in signum precesserint futurorum . Hoc interim iuxta litteram. Ceterum beatus Apostolus in Epistola, que ad Hebreos scribitur, docet  hoc testimonium ex persona debere intelligi Domini Saluatoris. Quamobrem non erubescit fratres eos uocare, dicens: Annuntiabo nomen tuum fratribus meis, in medio Ecclesie laudabo te ; Et iterum: Ego ero confidens in eum ; et rursum: Ecce ego et pueri mei,  quos mihi dedit Deus. Quia ergo pueri communicauerunt carni et sanguini, et ipse similiter particeps factus est earumdem passionum . Quomodo autem isti pueri in signum fuerint atque portentum sapientie seculi et superbie Iudeorum, idem Apostolus docet: qui elegisse dicit Dominum Saluatorem, stulta mundi et infirma, ut confunderet sapientes et fortia . Unde et ad Apostolos Saluator aiebat: Nisi conuersi fueritis quasi unus de pueris, non intrabitis in regnum celorum . Puer autem efficitur noui Euangelii predicator, qui  deponit ueterem hominem, qui corrumpitur in desideriis seductionis, et induitur nouo, qui renouatur in cognitionem iuxta imaginem Creatoris. Habitare autem Dominum exercituum in monte Sion, idem Apostolus scribit: Accessistis ad montem Sion et ciuitatem Dei uiuentis, Ierusalem celestem . Unde miror quemdam nostrorum, pueros istos duos Isaie filios intelligere, quos de prophetisse mulieris conceptione generarit, Iasub uidelicet, et Emmanuel: quorum prior in abiectione prioris populi, 126 sequens in assumptione gentium precesserit. Quod qui recipit, consequenter et Osee prophetam uere meretricem uxorem habuisse firmabit.

 Et cum dixerint ad uos, querite a Pythonibus et a diuinis, qui strident in incantationibus  suis, numquid non populus a Deo suo requirit pro uiuis a mortuis? Ad legem magis et ad testimonium. Quod si non dixerint iuxta uerbum hoc, non eis erit matutina lux. Et transibit per eam: corruet, et esuriet: et cum esurierit, irascetur, et maledicet regi suo, et Deo suo. Et suspiciet sursum, et ad terram intuebitur, et ecce tribulatio et tenebre, dissolutio, angustia, et caligo persequens: et non poterit auolare de angustia sua. Si Isaie prophete uox est, ut Iudei estimant: Ecce ego et pueri mei, quos mihi dedit Dominus in signum et in portentum Isrelis; et hec que sequuntur, ipse ad discipulos suos credendus est dicere. Cum dixerint, inquit, ad uos gentes et populi, de quibus supra lectum est: Infirmamini, populi, et uincimini; quid prophetas uultis audire, quid Isaie uerbis decipimini,  et illum putatis que uentura sunt nosse? Querite magis a Pythonibus, et a diuinis, qui strident in incantationibus suis. Pro quibus LXX interpretati sunt: Qui de terra loquuntur, qui de uentre clamitant. Omnis enim, qui de terra est, de terra loquitur . Et cuius Deus uenter est, et gloria in confusione eius , de uentre clamare credendus est. uos respondete eis, et dicite: Numquid non populus a Deo suo requirit pro uiuis a mortuis? Si uos, inquit, pro uarietate idolorum uestrorum  eos consulitis, quos deos arbitramini; et a mortuis siue mortuorum hominum simulacris, de uiuentibus queritis: quanto magis nos Deum nostrum per prophetas audire debemus? Docet ergo  discipulos; et infert ad legem magis et ad testimonium. Si de aliquo, inquit, dubitatis, scitote scriptum: Gentes, quas Dominus, Deus tuus disperdet a facie tua, [b 1Kb] somnia audiunt et diuinos: tibi autem non ita tradidit Dominus Deus tuus: Prophetam [c 1Kb] uobis suscitabit Dominus Deus uester de fratribus uestris, sicut me, illum audietis . Unde si uultis nosse 127 que dubia sunt, magis uos legi, et testimoniis tradite Scripturarum. Quod si noluerit uestra congregatio uerbum Domini querere, non habebit lucem ueritatis: sed uersabitur in errore tenebrisque.  Lux pertransibit eam, hoc est, congregationem uestram, siue terram, et corruetis, et esurietis, et cum esurieritis, irascemini, secundum illud quod scriptum est: Et cum non fuerint saturati, murmurabunt : et maledicetis Deo regi uestro, et in necessitatibus sursum aspicietis in celum, et in terram deorsum: et ecce tribulatio et tenebre, dissolutio genuum, et mentis angustia, et caligo oculorum, et non poteritis erui de angustia. Hec iuxta Hebreos. Ceterum ut supra diximus, si persona Christi est dicentis: Ecce ego, et pueri mei, quos mihi dedit Deus: etiam hec ipse loquitur ad Apostolos et ad credentes ex gentibus, qui eius Euangelium susceperunt. Si dixerint, inquit, patres uestri quos reliquistis: querite uentriloquos,  quos pythonas intelligimus (qualem et in Actibus Apostolorum ancillam legimus  et qui de terra loquuntur, quod in euocatione animarum magi se facere pollicentur, et cetera maleficarum artium genera; hoc scire debetis, quod unaqueque gens proprios consulat deos, et de uiuorum salute mortuos sciscitetur. uobis autem in auxilium legem dedit Deus, ut possitis dicere: non est talis ethnicorum diuinatio, qui cultores suos sepe decipiunt, sicut nostra, que absque ullo munere profertur ex lege. Unde interpretati sunt LXX: Non sicut uerbum hoc, pro quo non est dare munera. Gratis enim, inquit, accepistis, gratis date . ueniet autem super incredulos fames durissima, non fames panis,  aut sitis aque, sed fames audiendi sermonem Dei . Et cum esurieritis, contristabimini, et maledicetis principi uestro et paternis traditionibus, hoc est diabolo, et antiquis erroribus. Hoc autem ad eos loquitur qui famem passi fuerint ueritatis, et suspicient in celum sursum, et in terram deorsum, et erunt in angustia, in tenebris, et in tribulatione: ut non uideant usque ad tempus, donec et ipsi ad Dominum conuertantur. Latam explanationem loca ista desiderant: sed parcimus librorum magnitudini, ut tollamus fastidium lectionis. Hec iuxta LXX translationem ex parte perstrinximus, 128 que in plerisque dissonat ab Hebreo. Ceterum Nazarei [Al. Nazareni] locum istum ita edisserunt. Cum dixerint ad uos Scribe et Pharisei, ut eos audiatis, qui omnia uentris  causa faciunt; et in morem magorum stridunt in incantationibus suis, ut uos decipiant, hoc eis respondere debetis: non mirum si uos uestras traditiones sequamini, cum unaqueque gens sua consulat idola. Ergo et nos a uobis mortuis de uiuentibus consulere non debemus: magis nobis Deus legem dedit, et testimonia Scripturarum, que si sequi nolueritis, non habebitis lucem: sed semper caligo uos opprimet, que transibit per terram uestram atque doctrinam: ut cum decepti a uobis se in errore perspexerint, et sustinere famem ueritatis, tunc contristentur, siue irascantur, et maledicant uobis, quos quasi deos suos et reges putabant. Et frustra ad celum  terramque respiciant, cum semper in tenebris sint, et non possint de uestris auolare insidiis.

 Primo tempore alleuiata est terra Zabulon, et terra Nephthali: et nouissimo aggrauata est uia maris trans Iordanem Galilee gentium. Populus qui ambulabat in tenebris, uidit lucem magnam: habitantibus in regione umbre mortis, lux orta est eis. LXX: Hoc primum bibe, uelociter fac regio Zabulon, terra Nephthalin, et reliqui, qui iuxta mare estis trans Iordanem Galilee gentium. Populus, qui ambulabat in tenebris, uidit lucem magnam: qui habitatis in regione et umbra mortis, lux orietur uobis. Duplicem posuimus editionem, quia uulgatum est testimonium, et usurpatum ab Euangelista Mattheo: ut uel diuersitas interpretationis, uel similitudo noscatur.  Ac primum notandum quod testimonium hoc Euangelista Mattheus non iuxta LXX, sed iuxta Hebreos posuerit. Dicit enim sermo Euangelicus: Audiens autem iehsu, quod Ioannes esset traditus, secessit in Galileam, et derelinquens Nazareth, uenit et habitauit in Capharnaum, que est iuxta mare in finibus Zabulon et Nephthalim: ut impleretur quod dictum est per Isaiam prophetam, dicentem: Terra Zabulon et terra Nephthalim, uia maris trans Iordanem Galilee gentium: populus, qui sedebat in tenebris, uidit lucem magnam; sedentibus in regione umbre mortis, lux orta est eis. Ex eo tempore cepit iehsu predicare et dicere: Appropinquauit regnum celorum . Et Ioannes Euangelista refert quod 129 iehsu cum discipulis suis in Cana Galilee inuitatus  ad nuptias, primum ibi signum fecerit, aquas in uinum conuertendo: Hoc fecit principium signorum iehsu in Cana Galilee: et manifestauit gloriam suam: et crediderunt in eum discipuli eius . Unde et in LXX dicitur: Hoc primum bibe, uelociter fac: quia terra Zabulon et terra Nephthali prima Christi uidere miracula: ut prima biberet fidei potionem, que prima uiderat Dominum signa facientem. Et, iuxta Hebraicum, primo tempore releuata esse dicitur onere peccatorum: quia in regionibus duarum tribuum primum Saluator Euangelium predicauit. Unde et in sexagesimo septimo Psalmo dicitur: Benedicite Dominum de fontibus Isrel. Ibi Beniamin adolescentior ; Paulus apostolus, in mentis excessu:  qui et alibi loquebatur: siue mente excedimus Deo : Principes Zabulon, principes Nephthali duces eorum; quia in his tribubus fuerunt uiculi, de quibus duces nostri Apostoli crediderunt. Et crediderunt iuxta Symmachum uelociter, ut audientes: uenite, et faciam uos piscatores hominum , statim et patrem relinquerent et nauiculam. Nouissimo autem tempore aggrauata est fides eorum plurimis Iudeorum in errore permanentibus. Mare autem hic lacum appellat Genesareth, qui Iordane influente efficitur; in cuius littore Capharnaum, et Tiberias, et Bethsada, et Chorozam site sunt: in qua uel maxime regione Dominus commoratus est; ita ut populus, qui uel sedebat, uel ambulabat  in tenebris, lucem uideret, nequaquam paruam, ut aliorum prophetarum, sed magnam, ut eius qui in Euangelio loquitur: Ego sum lux mundi . Et qui habitabant in regione umbre mortis, lux orta est eis. Inter mortem et umbram mortis, hoc esse puto, quod mors eorum est, qui cum operibus mortuis ad inferos perrexerunt: Anima enim, que peccauerit, ipsa morietur ; umbra autem mortis eorum est, qui cum peccent, necdum de uita ista egressi sunt: possunt enim si uoluerint agere penitentiam. Pro Galilea gentium, Aquila gentium, Symmachus terminos gentium interpretati sunt; autem tumulos intelligimus arenarum, qui uel in littoribus, uel in ripis sunt. Hebrei credentes in Christum, hunc locum ita  edisserunt. Primo tempore lie due tribus Zabulon et Nephthali ab Assyriis capte 130 sunt, et ducte in hostilem terram; et Galilea deserta est , quam nunc propheta dicit releuatam esse, eo quod peccata populi sustineret. Postea autem non solum due tribus, sed et relique, que habitabant trans Iordanem et in Samaria, ducte sunt in captiuitatem . Et hoc, inquiunt, Scriptura nunc dicit, quod regio cuius populus primus ductus est in captiuitatem, et Babyloniis seruire cepit, et que prius in tenebris uersabatur erroris, ipsa primum lucem predicantis uiderit Christi, et ex ea in uniuersas gentes sit Euangelium seminatum. Nazarei, quorum opinionem supra posui, hunc locum ita explanare conantur: Adueniente Christo et predicatione  illius coruscante, prima terra Zabulon et terra Nephthali Scribarum et Phariseorum est erroribus liberata, et grauissimum traditionum Iudaicarum iugum excussit de ceruicibus suis. Postea autem per Euangelium Apostoli Pauli, qui nouissimus Apostolorum omnium fuit, ingrauata est, id est, multiplicata predicatio: et in terminos gentium et uiam uniuersi maris Christi Euangelium splenduit. Denique omnis orbis, qui ante ambulabat, uel sedebat in tenebris, et idololatrie ac mortis uinculis tenebatur, clarum Euangelii lumen aspexit.

 Multiplicasti gentem, non magnificasti letitiam: letabuntur coram te, sicut letantur in messe, sicut exsultant uictores capta preda, quando diuidunt spolia. Iugum enim oneris eius, et uirga humeri illius,  et sceptrum exactoris eius superasti, sicut in die Madian. Quia omnis uiolenta predatio cum tumultu: et uestimentum mixtum sanguine erit in combustionem et cibus ignis. LXX: Plurimam partem populi deduxisti in letitia tua: et letabuntur in conspectu tuo, sicut letari solent in messe, et sicut hi qui diuidunt spolia: quia ablatum est iugum quod supra ipsos erat positum, et uirga de collo eorum. uirga enim exactorum dissipabitur, sicut in die Madian. Quia omnem stolam congregatam dolo, et uestimentum commutationis restituent: et cupient igne esse combusti. In obscuris locis utramque editionem ponimus, ut quantum a ceteris editionibus  et ab Hebraica ueritate distet uulgata translatio, diligens lector agnoscat. Ad lucem ipsam, que apparuit populo in tenebris constituto, id est, ad Dominum Saluatorem fit apostropha. Et dicitur ad eum: 131 Multiplicasti gentem, hoc est, replesti omnes gentes notitia tui; sed non magnificasti letitiam. Iuxta quod Apostolus merorem sibi dicit esse perpetuum pro fratribus suis qui sunt Isrelite . Et Ionas contristatur, quod ita saluati sint Niniuite , ut cucurbita, siue CICEION  aruerit. Et ipse Dominus loquitur in Euangelio: Non ueni nisi ad oues perditas domus Isrel . Et in passione: Pater, si fieri, inquit, potest, transeat calix iste a me . Qui locus hunc sensum habet: Si potest fieri, ut sine interitu Iudeorum  credat gentium multitudo, passionem recuso. Sin autem illi excecandi sunt, omnes gentes uideant, fiat, Pater, uoluntas tua. Cum ergo Christus aduenerit, et Christianorum gens de uniuersis gentibus fuerit congregata: tunc letabuntur Apostoli, sicut messores letantur in messe, de quibus Dominus loquebatur: Messis quidem multa, operarii autem pauci . Et sicut exsultant uictores, qui captam diuidunt predam. Cum enim fortis captus fuerit et ligatus, omnis domus eius diripitur, et diuiduntur spolia . Tu autem, Domine atque Saluator, iugum oneris eius, hoc est diaboli, qui prius exsultabat in mundo, qui cunctis gentibus imperabat, qui grauissimo seruitutis iugo colla omnium deprimebat; et uirgam qua percutieabat uniuersos, et peccata  sibi quasi quoddam tributum reddere compellebat, detraxisti de humeris eorum: et tibi liberatos seruire fecisti absque ullo exercitu et absque effusione sanguinis in abscondita manu: sicut quondam sub Gedeone populo Isrel [a 1Kb] de Madianitis uictoriam prebuisti . Quomodo enim uestis, que humano sanguine cruentata [Al. cruenta] est, lauari non potest; sed infecta sanguine, igne comburitur, ut macule cum uestimento fedi cruoris intereant: sic diaboli uiolenta predatio et tumultus ac turbe, quibus humanum sibi subiecerat genus, gehenne ignibus deputate sunt. LXX non omnes, sed partem quamdam populi credidisse significant: licet pro eo quod illi dixerunt, deduxisti in letitia, alii interpretati  sint magnificasti. Et cum in reliquis eumdem sensum teneant, stolam congregatam dolo, et uestimentum commutatum, eum adiiciunt redditurum, id est, diabolum: quod scilicet omnes animas, 132 quas Dei auxilio nudauerat, cum ornamentis pristinis redditurus sit: non solum ipse, sed et satellites eius demones: quibus si optio detur, magis eligant perire flammis, quam predam perdere.

 Paruulus enim natus est nobis, filius datus est nobis: et factus est principatus super humerum eius; et uocabitur nomen eius admirabilis, consiliarius, Deus, fortis, pater futuri seculi, princeps pacis. Multiplicabitur eius imperium, et pacis non erit finis: super  solium Dauid, et super regnum eius, ut confirmet illud et corroboret in iudicio et iustitia, amodo et usque in sempiternum. Zelus Domini exercituum faciet hoc. LXX: Quia paruulus natus est nobis, filius datus est nobis, cuius principatus factus est super humerum eius: et uocatur nomen eius magni consilii nuntius. Adducam enim pacem super principes, et sanitatem eius: magnus principatus illius, et pacis non est terminus, super thronum Dauid et regnum eius: ut corrigat illud, et auxilietur in iudicio et iustitia: ex hoc nunc et usque in seculum. Zelus Domini sabaoth faciet hec. Ideo diabolus, et omnis eius uiolenta predatio, qua humanum oppresserat genus, et sanguinem sanguini miscuerat, erit in combustionem et cibus ignis eterni: quia natus est nobis de uirgine puer, de quo supra dictum est:  Antequam sciat puer reprobare malum et eligere bonum : et postea in generatione Prophetisse: Antequam sciat puer uocare patrem suum et matrem suam . Iste igitur puer, qui natus est de uirgine, appellatur Emmanuel, id est, nobiscum Deus: et de Prophetissa, hoc est, de Sancto generatus Spiritu, nuncupatus est, accelera, spolia detrahe festina predari: nunc multis nominibus appellatur. Et licet ex eo quod supra dixerat, Emmanuel, id est, nobiscum Deus, Deum illum esse monstrauerit: tamen nunc dicit factum illius principatum super humerum eius, uel quod crucem suam ipse portauerit: uel per humerum ostendens brachii fortitudinem, eodem Isaia dicente: [a 10Kb] Reuelauit Dominus Deus brachium sanctum suum omnibus gentibus . Et rursum: Domine, quis credidit auditui nostro: et brachium Domini cui reuelatum est ? uocabitur ergo post duo nomina, sex aliis nominibus: Admirabilis, Consiliarius, Deus, 133 Fortis, Pater futuri seculi, Princeps pacis. Non enim, ut plerique putant, bina iungenda sunt nomina, ut legamus, Admirabilis consiliarius, et rursum, Deus fortis; sed, Admirabilis legendum est separatim, quod Hebraice dicitur PHELE : et Consiliarius seorsum, qui lingua eorum appellatur IDES : et Deus separatim, qui Hebraice EL  dicitur. Denique in consequentibus ubi legimus: Tu es enim Deus, et nesciebamus: Et iterum: Ego sum Deus, et non est alius preter me , et multa his similia: pro eo quod in Latino dicitur Deus, in Hebraico EL scriptum  est. Quodque sequitur, Fortis, Hebraice GIBBOR  appellatur. Unde et in eo loco ubi idem propheta commemorat: Erunt confidentes super Deo  sancto Isrel in ueritate: et quod residuum est Iacob super Deo forti , pro Deo forti in Hebraico scriptum habet EL GIBBOR. Patrem autem futuri seculi et resurrectionis, quod in nostra uocatione completur; et principem pacis, qui locutus est ad Apostolos: Pacem meam do uobis, pacem meam relinquo uobis : non dubitabit, qui pacem nostram iuxta Paulum apostolum legerit Saluatorem. Qua nominum maiestate perterritos LXX reor non esse ausos de puero dicere, quod aperte Deus appellandus sit, et cetera: sed pro his sex nominibus posuisse, quod in Hebraico non habetur, magni consilii Angelum, et adducam pacem super principes, et sanitatem eius. Quod hunc mihi sensum habere uidetur: Magni consilii Angelus est, qui  nuntiauit nobis abiiciendum pro tempore Isrel, et gentes esse saluandas: deditque pacem principibus suis, Apostolis et apostolicis uiris, 134 et sanitatem dogmatum suorum credentibus dereliquit. Quod autem sequitur: Multiplicabitur eius imperium, et pacis non erit finis: pro quo LXX transtulerunt: Magnus principatus eius: scire debemus quod uerbum Hebraicum MESRA  et hic et supra LXX id est, [b 1Kb] principatum interpretati sunt. Pro quo nos supra principatum, hic imperium uertimus. Aquila autem uerbi ambiguitate deceptus , id est, mensuram interpretatus est, que et Hebraice [c 1Kb] et Latine eodem appellatur nomine. Nec dubitare poterit de multiplici Saluatoris imperio et pace eius, que non habeat finem, qui in Psalmis legerit: Postula a  me, et dabo tibi gentes hereditatem tuam, et possessionem tuam terminos terre ; et rursum: Et multitudo pacis, donec auferatur luna , id est, usque ad consummationem seculi. Principatus autem illius et imperium erit super solium et regnum Dauid, quod post captiuitatem Babyloniam fuerat dissipatum, ut confirmet illud et corroboret, et doceat esse [d 1Kb] perpetuum  ab Incarnationis tempore usque in sempiternum. Propterea autem zelus, id est, emulatio Domini exercituum fecit hoc, quia ipsi eum ad emulationem prouocauerunt in his qui non erant dii, et ille eos prouocauit ad emulandum in gente, que non erat gens . Cepta Emmanuelis et nascentis pueri de uirgine prophetia, ex eo loco ubi dicitur ad  Achaz: Pete tibi signum a Domino Deo tuo, uersiculo isto finita est, quo infertur: Zelus Domini exercituum faciet hoc . Nunc ad reliqua transeamus.



LIBER QUARTUS.


 135 Inequales dictamus [a 1Kb] libros, et pro diuersitate  uisionum ac sensuum, alius contrahitur, alius extenditur.  Itaque finito tertio uolumine, transimus ad quartum, qui tertia mensura uersuum priore minor est, presertim cum quintus, quem huic libro subiecimus, historice explanationis sit, et pene duplicem numerum habeat. Dum enim [a 1Kb] nolumus coniuncta diuidere, et olim interpretata transire, quasi inter duas maris Pontici nauiculam nostram direximus, que flante Spiritu sancto, et Domino Saluatore cursum dirigente nostrum, elabitur in pelagus, dicente te, uirgo Christi Eustochium: A quatuor uentis celi ueni, spiritus, et mortua ossa uiuifica : ut que iacebant in terre puluere, spirante Domino, suscitentur.

Cap. IX.--- uerbum misit Dominus in Iacob, et cecidit in Isrel. Et sciet populus omnis  Ephraim et habitantes Samariam, in superbia et magnitudine cordis, dicentes: Lateres ceciderunt, sed quadris lapidibus edificabimus: sycomoros succiderunt, sed cedros immutabimus. Et eleuabit Dominus hostes Rasin super eum, et inimicos eius in tumultum uertet, Syriam ab Oriente, et Philisthiim ab Occidente, et deuorabunt Isrel toto ore. In omnibus his non est auersus furor eius, sed adhuc manus eius extenta, et populus non est reuersus ad percutientem se, et Dominum exercituum non inquisierunt. Legimus supra  quod in diebus Achaz filii Ioathan, filii Ozie regis Iuda, ascenderit Rasin rex Syrie, et Phacee filius Romelie rex Isrel in Ierusalem, ut expugnarent eam. Et  quod missus sit Isaias propheta in occursum Achaz cum Iasub filio suo,  ut ei diceret, ne timeret, et cor illius ne formidaret a duabus caudis titionum fumigantium, eo quod in ipsis esset Syrie et Isrel imperium finiendum. Quo non credente propter rei magnitudinem et presens periculum, iubetur ut sibi postulet signum. Et quia idololatra erat, hoc quoque facere noluit: propterea Dominus nequaquam ipsi regi, sed domui Dauid dat signum filii sui de uirgine nascituri, ad cuius inuocationem sint de imminenti periculo liberandi, et cetera que usque ad presentem locum interpretati sumus. Multis ergo mysteriis in medio positis, nunc reuertitur ad id quod ceperat, et euersionem Rasin 136 et Ephraim, hoc est, Syrie et Samarie uaticinatur: uerbum, inquiens, misit Dominus in Iacob, et cecidit in Isrel. Apud Hebreos DABAR  , quod per tres litteras scribitur consonantes DALETH, BETH, et RES, pro locorum qualitate, si legatur DABAR, uerbum significat, si DEBER, mortem et pestilentiam. Quam ob causam plerique sermonis ambiguitate decepti, non uerbum dicunt missum esse, sed mortem. Misit ergo Dominus uerbum in Iacob, et cecidit in Isrel. Regnare uoluit Iudam, ut Iacob prophetat in Genesi : et Isrel, hoc est, decem tribus sibi imperium uindicarunt, de quibus dictum est: Ipsi regnauerunt, et non per me . Imperii ergo dignitas, que in unctione Samuelis  post abiectum Saul ceperat in Dauid, missa in Iacob, hoc est, in duodecim tribus, que Iacob olim uocabantur, cecidit in Isrel: non ut LXX transtulerunt, uenit: cecidit enim in impiis: quod statutum ad sanctos directum erat. Sciet igitur populus Ephraim et habitantes Samariam, qui propter multitudinem eriguntur in superbiam, et dicunt: Paruum est regnum Iude, et nostri comparatione uilissimum. Itaque illis ruentibus quasi lateribus, nos quadro lapide edificemus nobis domum. Illorum sycomoris, que ligna sunt uilia, hostili incursione succisis, nos imperium nostrum cedris exstruemus, que imputribiles sunt, ut regnum significent sempiternum. Sciat ergo hoc populus omnis 137 Ephraim et habitantes Samariam, quod Syrus qui nunc ei auxilio est, in  hostem transeat. uel certe contra ipsum Syrum, subita aduersariorum bella consurgant, et omnes uertantur in tumultum: ita ut contra Isrel Syria ab Oriente, et Philisthiim, hoc est, Palestini ab Occidente moueantur: et simul deuorent Isrelem. Cumque hec fecerint, nichilominus manus mea extenta, siue excelsa est super Isrel, et eos ferire non cessat. Cesique a Deo non reuertentur ad percutientem se, nec Dominum querent exercituum, uitulos aureos adorantes pro Deo. Iuxta anagogen hunc locum nostri ita edisserunt: Misit Deus Filium suum ad Iacob, hoc est, ad Iudeos: et uenit ad Isrel, hoc est, ad gentium populum, quos et Apostolus appellari dicit Isrel . Alii uero ita: uerbum suum misit Dominus ad Ecclesiam, que  priorem populum supplantauit, et cecidit in Isrel, hoc est, in hereticos, qui Deum uidere se iactant. Sciant itaque principes eorum, et omnes qui habitant in Samaria, hoc est, qui Dei legem custodire se dicunt, et in ubertate esse uirtutum, et fructus afferre iustitie , qui in superbia cordis sui despiciunt Ecclesiam, et simplicitatem eius arbitrantes imperitiam, dicunt: pro lateribus illius, quadris lapidibus atque fortissimis edificabimus Ecclesias nostras, et pro infructuosis arboribus citoque perituris, cedros sublimissimas exstruemus, quas conteret Dominus, et quas iustus sub persona impii uidisse se narrat, et non inuentum locum earum . Dicit ergo Dominus, quod Rasin, qui interpretatur sapientia  secularis, cuius Ephraim utebatur auxilio, uertatur contra eum et omnes [b 1Kb] inimici eius aduersum illum dimicent, et tam ab Oriente, quam ab Occidente expugnetur, et deuoraturi sint Isrelem toto ore. Pro quibus interpretati sunt LXX: Et edificemus nobis turrim: et allidet Deus qui consurgunt contra montem Sion, et inimicos illius dissipabit. Cupiunt enim et in similitudinem Templi Dei, edificare sibi templum in Samaria; sed quamuis mouerint pedes ab Oriente, et dixerint: uenite, edificemus turrim, et faciamus nobis nomen antequam dispergamur : 138 Domino impugnante soluetur, et dissipabitur [a 1Kb] consensus eorum, et lingue eorum contra se inuicem diuidentur, ne consentientes peiores fiant, sed a se inuicem destruantur. Cumque ita percussi sint, et ab hostibus deuorati, tamen non reuertentur ad Dominum: sed adhuc manus illius ad percutiendum parata est, iuxta illud quod legimus in Ieremia: Sine causa percussi filios uestros: disciplinam non recepistis .

 Et disperdet Dominus ab Isrel caput et caudam incuruantem et deprauantem in die una. Longeuus et honorabilis, ipse est caput; et Propheta docens mendacium, ipse est cauda. Et erunt qui beatum dicunt populum istum, seducentes, et qui beati dicuntur, precipitati. Propter hoc super adolescentulis eius  non letabitur Dominus, et pupillorum illius et uiduarum non miserebitur, quia omnis hypocrita est et nequam, et uniuersum os locutum est stultitiam. In omnibus his non est auersus furor eius, sed adhuc manus eius extenta. Succensa est enim quasi ignis impietas: ueprem et spinam uorabit, et succendetur in densitate saltus, et conuoluetur in superbia fumi. In ira Domini exercituum contremuit terra, et erit populus quasi esca ignis. uir fratri suo non parcet, et declinabit ad dextram, et esuriet, et comedet ad sinistram, et non saturabitur: unusquisque carnem brachii sui uorabit. Manasses Ephraim, et Ephraim Manassen, simul ipsi contra Iudam. In omnibus his non est auersus furor eius, sed adhuc manus eius extenta. Non solum Dominus hostes Rasin eleuabit contra eum,  et inimicos eius uertet in tumultum, Syriam ab Oriente, et Philisthiim ab Occidente, ut deuorent Isrel toto ore: sed quia non est reuersus ad percutientem se, nec requisiuit Dominum exercituum, extendet manum ad percutiendum, ut disperdat de Isrel caput, et caudam incuruantem et deprauantem, eum uidelicet, qui recta peruertit . Qui sit autem caput, ipse interpretatus est, longeuus et honorabilis. Et qui sit cauda, Propheta, inquit, qui docet mendacium, id est, pseudopropheta. Dixit de principibus, nunc optimatibus iungit et populum, quod et magistri et discipuli, et eruditi, et uulgus indoctum 139 pariter pareant. Qui enim beatum dicebant populum, seductores sunt; et qui beati appellabantur, non propter uirtutem, sed propter  munera, precipitabuntur in mortem. Unde et supra legimus: Populus meus, qui beatum te dicunt, seducunt te, et semitas pedum tuorum supplantant . In tali populo nullius persone miserebitur Deus: non pupilli, non uidue, quia omnis hypocrita est, aliud simulans, et aliud agens: promittens castitatem, et uiuens luxuriose: preferens paupertatem, et replens marsupium. Unde iungit, et dicit: Et uniuersum os locutum est stultitiam. Propter hec omnia Dominus non cessat irasci, sed adhuc ad percutiendum  eleuat manum. Et quia ista fecerunt, succendetur quasi ignis impietas, ut non cultum agrum, sed uepres et spinas deuoret, nec frugiferas arbores, sed infructuosum saltum, in quo habitant bestie, [b 1Kb] rapiens flamma consumat Quam ob rem dicitur quod densitas saltus igne supposito, fumi superbia et altitudine conuoluatur. Omne enim quod excelsum est, et in sublime consurgens, superbum appellari potest. Pro quo nescio quid uolentes LXX transtulerunt: et deuorabit in circuitu collium omnia. Unde et ad iram Domini terra contremuit, et populus ignis factus est pabulum, quia tanta fuit in eo crudelitas, ut ne carissimo quidem germanitatis nomini parceret, sed dextram deserens atque contemnens, saturaretur in his que sinistra erant:  dum uoluptatum, et malorum patitur famem, et semper cupit malis peiora sociare. Ipsi quoque Manasses, et Ephraim, qui de uno nati sunt utero, et de eodem parente generati, in tantam rabiem proruperunt, ut hostili odio inter se dissiderent. Legamus Regum et Paralipomenon uolumina, et inueniemus Samarie inter se bella ciuilia, dum alii pro aliis regibus dimicant, et quomodo suis regibus interfectis, in Iude expugnationem concordent. Secundum tropologiam, auferet Dominus caput et caudam, maiorem pariter ac minorem. Caudam appellans, non homines, sed iumenta, hereticos esse demonstrat, que hoc membro utuntur ad stercora protegenda, et ad arcenda parua animalia. Et post caput, 140 et caudam incuruantem iungit et deprauantem,  quod legis precepta subuertant, et rectam deprauent uiam. Longeuum quoque, [c 1Kb] quia caput est, et pseudoprophetam qui in cauda ponitur, disperdet, et magistros pariter, et discipulos; alios qui propter munera laudant peccatores: alios qui laudati sua mala non sentiunt, nec agunt penitentiam. Propter hoc in iuuenibus eorum non letabitur Dominus: ue enim ciuitati cuius rex adolescens . Et qui Deum Patrem uel Dominum uerum perdiderunt, non impetrabunt misericordiam. Omnis enim hereticus hypocrita est, aliud agens, et aliud simulans, et quidquid loquitur, licet uideatur esse sapientia, tamen stultitia est. Propter hec extendit manum suam ad puniendum, et omnes impietates eorum, quasi spinas uorax flamma consumet. Et  uerba absque uirtutibus, que infructuoso saltui comparantur, inuoluentur fumi superbia. Ad eorum penam contremiscet omnis humus, et decepti populi eternis tradentur ardoribus, quia turpis lucri gratia, ne suis quidem parcunt, sed certatim de deceptis populis predas agunt, relinquentes bona, et in pessimis immorantes. Cumque semper sinistra inueniant, tamen suis numquam satiantur erroribus, uorantes carnem brachii sui, et aduersum Ecclesiam pari studio dimicantes. Propter luxuriam, et uoluptates,  et lucra de populis inter se habent discordiam, ut de una heresi due fiant, et rursum ipse diuidantur in partes, ut proprios abducant greges et deuorent domos uiduarum, et mulierum peccatricum, semper discentium, et numquam ad scientiam ueritatis peruenientium . In omnibus his non auertetur furor Domini, consumens uitia, atque subuertens; sed quanto illi proficiunt ad peccandum, tanto iste amplius manum suam extendit ad penas.

---ue qui condunt leges iniquas, et scribentes iniustitiam scripserunt, ut opprimerent in iudicio pauperes, et uim facerent cause humilium populi mei, ut essent uidue preda eorum, et pupillos diriperent. Quid facietis in die uisitationis, et calamitatis de longe uenientis? ad cuius confugietis auxilium?  et ubi derelinquetis 141 gloriam uestram? ne incuruemini sub uinculo, et cum interfectis cadatis. Super omnibus his non est auersus furor eius, sed adhuc manus eius extenta. Hec plerique adhuc contra decem tribus dici arbitrantur, que habitabant in Samaria, quod ad priora scelera etiam ista sociarint [Al. resociarent]. Nobis autem uidetur contra iudices tribus Iude, et Ierusalem, Scribas uidelicet et , sermo propheticus conclamare, quod aduersum legem Dei iniquas scripserint leges, et traditionibus suis subuerterint iudicii ueritatem. Deo enim dicente: Honora patrem tuum, et matrem : illi e contrario monuerunt filios parentibus dicere: Donum quodcumque est ex me, tibi proderit, ne honorent [Al. honorarent] patrem, et matrem , et cetera his similia. Propterea autem scripserunt leges pessimas, ut opprimerent pauperes et humiles populi, ut predas agerent de uiduis, et pupillos diriperent. Qui interrogantur quid facturi sint, cum uel captiuitatis, uel iudicii dies aduenerit, et calamitatis de longe uenientis, que multo tempore ante predicta est. Ad cuius, inquit, fugietis auxilium, cum offenderitis Deum, qui uerus auxiliator est, et ubi derelinquetis gloriam uestram? Non enim proderunt diuitie in die furoris, ne uinctos in hostilem terram ducat Assyrius, ne corruatis in prelio . Et ad extremum sicut in superioribus contra Samariam crebro dixerat: In omnibus his non est auersus furor eius, sed adhuc manus eius extenta, etiam contra Iudam loquitur, quod non  sit finis mali [Al. malitie] eorum extrema captiuitas, sed etiam in hostili terra Domini eos gladius persequatur. Iuxta anagogen, omnis hereticus scribit iniquitatem, ut pauperes et humiles populi decipiat, uiduas et pupillos diripiat. Qui enim diues est, de quo legimus: Redemptio anime uiri proprie diuitie , [a 1Kb] non sustinet comminationem, non cito ab eis capitur. Pauper autem, et qui humilis est et paruus in populis, cito ab eis scandalizatur. uidua quoque, que uirum perdiderit Deum,  et pupillus qui patrem amiserit Creatorem, de quo scriptum est: Deum, qui te genuit, dereliquisti, et oblitus es Dei nutritoris tui , facile supplantantur. Quid igitur facient in die iudicii, cum tantos deceperint, 142 et calamitatis de longe uenientis? Sicut enim ad iustum uirum dicitur, Prope est uerbum in ore tuo, et in corde tuo ; et in alio loco: Regnum Dei intra uos est ; sic hereticorum calamitas de longe ueniet, multo eis tempore preparata. Ad quem confugient, cum fictum habeant Deum? Cui tradent gloriam suam, cum simulata sint omnia? Nec poterunt euadere uinculum, quo plurimos ligauerunt. Unde et in uisione uallis Sion, que Dei altitudine derelicta, et heretica humilitate decepta est, dicitur de magistris  falsi nominis scientie: Omnes principes tui fugerunt, et qui capti sunt, dure ligati sunt : quodque cum singulis interfectis cadant, et in aliorum nece ipsi pereant, et cum multa patiantur, diesque uisitationis aduenerit, non sit finis eorum interitus: sed semper sibi impendentem manum Domini pertremiscant. Hucusque contra decem et duas tribus, id est, contra Samariam, et Ierusalem, Dei comminatio est, que regnante adhuc Achaz, cepit in populo: de quibus due et semis tribus sub eo capte sunt, et relique sub Ezechia, qui Achaz successit in regnum . Sequens Prophetia, contra Assyrios scribitur.

 ue Assur, uirga furoris mei, et baculus ipse est, in manu eorum indignatio mea. Ad  gentem fallacem mittam eum, et contra populum furoris mei mandabo illi, ut auferat spolia, et diripiat predam, et ponat illum in conculcationem quasi lutum platearum. Ipse autem non sic arbitratus est, et cor eius non ita estimauit, sed ad conterendum erit cor eius et ad internecionem gentium plurimarum. Dicit enim, numquid non principes mei simul reges sunt? Numquid non ut Charcamis, sic Chalanno [Al. Chalan et Arphat], et ut Arphad, sic Emath? numquid non ut Damascus sic Samaria? Quomodo inuenit manus mea regna idoli, sic et simulacra eorum de Ierusalem, et de Samaria. Numquid non sicut feci Samarie, et idolis eius, sic faciam Ierusalem, et simulacris eius? [b 1Kb] Ponamus in hoc loco translationem LXX, qui ab Hebraico discordat in plurimis. LXX: ue Assyriis:  uirga furoris mei ipse est in manibus eorum, iram meam in gentem iniquam mittam, et populo meo precipiam, ut faciat spolia, et 143 predam, et conculcet ciuitates, et ponat eas in puluerem: ipse autem non sic cogitauit, et non ita arbitratus est; sed ut conterat, mens eius, et disperdat gentes plurimas. Quod si dixerint ei: Tu solus es princeps, respondebit: Non tuli regionem que est supra Babylonem, et Chalane, ubi turris edificata est. Tuli autem Arabiam, et Damascum, et Samariam: sicut has tuli, sic omnia regna  capiam. Ululate sculptilia in Ierusalem, et Samaria; sicut enim feci Samarie, et idolis eius, sic faciam Ierusalem et simulacris illius. Primum sciendum est quod in Hebraico non habet Chalane, sed CHALANNO . Ultima enim nominis huius littera non est IOD, ut illi putauerunt, sed uAU, que littere sola inter se distant magnitudine. Turris autem edificata est in campo Sennaar, in quo erant Arec [Al. Arce], Acad, et Chalanne, et Babylon, que ex confusione linguarum nomen accepit . Arabia autem non habetur in Hebreo, sed Emath, quam Syri usque hodie Epiphaniam uocant. Ululate quoque sculptilia in Ierusalem, de suo addiderunt. Quodque supra scriptum est: Si dixerint ei, tu solus es princeps, respondebit, non tuli regionem illam, et illam,  sed tuli Arabiam, et Damascum, et Samariam, hunc suggerit sensum: Cum inquit, dixerint Assyrio qui capti sunt, tu princeps es omnium, ille adhuc infirmum se esse sentiens, respondebit [Al. respondit]: Quomodo me uocatis principem, cum tantum Arabiam, et Damascum, et Samariam ceperim, et longe positas nationes trans Babylonem, necdum mee subdiderim potestati? Quo modo autem Arabiam cepi, Damascum, et Samariam, sic omnia mihi regna substernam. Transeamus ad Hebraicum, et quid nobis uideatur, breuiter annotemus. ue Assyrio, id est, Sennacherib, quia ipse est uirga, et baculus furoris mei, in manu enim eius indignatio mea, et per illum percutiam gentem fallacissimam, que inter me semper et idola claudicauit, que precepta mea  se facturam esse mentita est, et contra populum furoris mei ipsi precipiam, ut spoliet eum atque predetur, et redigat in puluerem, et conculcet quasi lutum platearum, id est, ut percutiat eum, et non interficiat, ut uulneret, et non animam auferat. Ipse autem modum iracundie mee egressus est, et non solum contra Isrel, ad quem directus fuerat, sed in gentes plurimas debacchatus est, 144 ut omnia per circuitum regna contereret, et usque ad internecionem gentium plurimarum illius mucro seuiret. Erectus enim in superbiam, hec ausus est dicere: Duces mei aliarum gentium reges sunt, et mihi subiecti, cunctis nationibus imperabunt. Quomodo cepi Charcamis, sic cepi et Chalanno: quomodo Arphad, sic obtinui et Emath, quomodo Damascum, sic mihi  subieci et Samariam. Quomodo cetera regna, que idolorum cultui seruiebant, meis subieci pedibus, sic et Ierusalem, et Samariam, in qua eadem idola sunt, mee subiiciam potestati. Quo modo cepi Samariam cum idolis suis, sic et Ierusalem capiam, quia eosdem ueneratur deos. Pro Charcamis autem LXX addentes de suo, regionem trans Babylonem interpretati sunt, et Chalane ubi edificata est turris, Arphad penitus relinquentes. Possumus autem iuxta translationem eorum, et tropologie, dummodo pia sit, libertatem, ex eo quod ait, et populo meo precipiam, ut faciat spolia et predam, et conculcet ciuitates, et ponat eas in puluerem, etiam hoc dicere, quod quotidie populo suo precipiat Dominus, ut  aduersariorum ciuitates que eriguntur contra scientiam Dei, et hereticorum nimio labore constructe sunt, in puluerem redigat, et nichil esse demonstret. Qui intelligens infirmitatem cordis humani, et quod mortali carne circumdatus, non possit perfectam uirtutum habere uictoriam, nec omnes gentes capere, licet eum alii admirentur, et dicant: Tu solus es princeps, respondebit eis: Multa sunt que destruere debeo, et adhuc destruere non potui: scio quod nesciam. Et quamquam multa aduersariorum argumenta superauerim: tamen sunt pleraque, que adhuc superanda sunt. Simulque spe futurorum ex his, que superauit, etiam ceterorum sibi uictoriam repromittit. Iubentur autem ululare simulacra Ierusalem, et Samarie: non ipsa que ficta sunt; sed hi  qui ea finxerunt: hi qui fecerunt, per ea que facta sunt: ut non solum hi qui in heresibus idola fabricati sunt, sed qui in Ecclesia per ignorantiam defendunt pro ueritate mendacium, ululatu et penitentia se errasse testentur.

 Et erit cum compleuerit Dominus cuncta opera sua in monte Sion, et in Ierusalem, 145 uisitabo super fructum magnifici cordis regis Assur, et super gloriam altitudinis oculorum eius. Dixit enim, in fortitudine manus mee feci, et in sapientia mea intellexi, et obstuli terminos populorum, et principes eorum depredatus sum, et detraxi quasi potens in sublimi residentes; et inuenit quasi nidum manus mea fortitudinem populorum; et sicut colliguntur oua, que derelicta sunt; sic uniuersam terram ego congregaui,  et non fuit qui moueret pennam, et aperiret os, atque ganniret. LXX pro fructu, sensum, uel mentem magnam interpretati sunt. Post captiuitatem Samarie, et Assyriorum uictoriam, et comminationem aduersum Ierusalem, quia simulacra imitata Samarie, simili sit ferienda sententia; nunc aduersum ipsum Assyrium qui elatus est in superbiam, et sue fortitudinis putauit esse quod uicit, Propheta loquitur. Dixit enim Assyrius, cordis tumore se iactans, quod in fortitudine manus sue, cunctas uicerit nationes, et incredibili sapientia omnium possederit terminos. Et iuxta LXX tante potentie fuerit, ut bellatorum hominum urbes funditus subruerit, totumque orbem quasi nidum apprehenderit, et quasi derelicta oua a matribus, in suam predam uerterit.  Et quia semel metaphoram ab auibus, nido et ouis sumpserat, seruauit in reliquis, ut diceret: Non fuit qui moueret pennam, et aperiret os, atque ganniret. Tantus, inquit, terror fuit fortitudinis mee atque uictorie, ut ne fletum quidem et gemitum uicti libere proderent. Sunt qui hec generaliter contra regnum Assyriorum dici arbitrentur, quod postquam compleuerit Dominus cuncta opera sua in monte Sion et in Ierusalem, hoc est, postquam subuersa fuerit Ierusalem, Assyriorum imperium destruatur. Mihi autem ex his que sequuntur, proprie contra Sennacherib regem Assyriorum uidetur comminatio. Quod autem ait: Postquam compleuerit Dominus cuncta opera sua in monte Sion et in Ierusalem, non subuersionem  urbis significat, sed obsidionem, quando uenit Rabsaces dux Sennacherib, [a 1Kb] et ea fecit que in posterioribus idem Propheta commemorat . Secundum tropologiam, cum Samaria et Ierusalem Domini 146 iram sustinuerint, et in fabricatione idolorum errasse se senserint: tunc destruetur sensus magnus, Assyrius [Al. Assyriorum], qui in tantam contra Dominum inflatus est superbiam, ut sapientie sue estimauerit cuncta cessura, et queuis excelsa dogmata, et dialectica arte munita, concutienda, et penitus destruenda: intantum ut in similitudinem pullorum auium, non ualeant in sublime consurgere, et necdum animata insensibilia esse atque torpentia, quod ouorum demonstrat exemplum, et ne mutire quidem, et commouere linguam  contra rationem et fortitudinem sui sermonis audire.

 Numquid gloriabitur securis contra eum qui secat in ea, aut exaltabitur serra contra eum a quo trahitur? Quomodo si eleuetur uirga contra leuantem se, et exaltetur baculus, qui utique lignum est. Contra Sennacherib, siue ut multi putant, Nabuchodonosor gloriantem atque dicentem: In fortitudine manus mee feci, in sapientia mea intellexi, et reliqua, sanctus Propheta respondit: [b 81Kb] O stultissime mortalium, Dei iram, tuam putas esse sapientiam, et illius iussionem ad tuam refers fortitudinem? Quomodo si securis glorietur contra eum qui securim tenet, et serra contra illum a quo trahitur, et dicant, cuncta opera que per securim et serram  fiunt, sua arte perfecta. Et si eleuet quispiam uirgam, et exaltet baculum ad percutiendum quem uoluerit, et ipsa uirga ac baculus glorientur, et dicant a se percussum esse qui percussus est: sic et tu cum organum Dei fueris uoluntatis, erigeris in superbiam, et cuncta que geruntur, tue gloriaris esse uirtutis. Quidquid autem Assyrio dicitur, et ad hereticorum superbiam, et ad diabolum referri potest, qui securis, et serra, et uirga in Scripturis appellatur, eo quod per illum infructuose arbores succidantur, et diuidantur, atque serretur incredulorum duritia, et percutiantur uirga qui non recipiunt disciplinam. Heretici quoque quorum os in celum ponitur, et lingua eorum pertransit in terram, et sensu quem a Deo in bonam partem acceperunt,  abutuntur in contrarium atque peruersum, ut loquantur contra eum a quo conditi sunt, 147 et lingue ministerium, quo laudandus est Dominus, uertant in blasphemiam .

 Propter hoc mittet dominator Dominus exercituum in pinguibus eius tenuitatem, et subtus gloriam [Al. glorie] eius succensa ardebit quasi combustio ignis. Et erit lumen Isrel in igne, et sanctus eius in flamma: et succendetur et deuorabitur spina eius, et uepres in die una. Et gloria saltus eius, et Carmeli eius ab anima usque ad carnem consumetur,  et erit terrore profugus, et reliquie ligni saltus eius pre paucitate numerabuntur, et puer scribet eos. Quia ista fecisti, et locutus es que supra narraui, propterea mittet Dominus Angelum suum, et una nocte centum octoginta quinque millia de tuo morientur exercitu: ita ut potentissimi quique, quos pingues appellat, redigantur in tenuitatem et in nichili: et sicut Hebrei tradunt, illesis uestibus Assyriorum, corpora occulto crementur ardore: tunc lumen Isrel et sanctus, hoc est, angelus, erit in igne et in flamma, et omnes spine ac uepres Assyriorum, id est, malitia consumetur, non longo tempore, sed uno die atque momento. Et quomodo saltus et Carmelus, qui est mons in Galilea nemoribus consitus, supposito igne uelociter concrematur: sic ab anima  usque ad carnem omnis Assyrii gloria consumetur. Tunc spoliatus exercitus fugiet, quod idem in consequentibus Propheta testatur, et de tam innumerabili multitudine que Carmelo et saltui comparata est, ad tantam ueniet paucitatem, ut puer paruulus eos possit numerare et describere. Tradunt enim Hebrei, decem tantum de eius exercitu remansisse; nostrorum quidam uolunt hunc regem typum esse aduersarie fortitudinis. Et quomodo in Daniele  legimus principes regni Persarum, et regni Medorum, et regni Grecorum, sic et principem esse Assyriorum, qui propter superbiam sensus magnus uocetur, et in die iudicii gehenne tradatur ardoribus, que preparata est diabolo et angelis eius. Et lumen Isrel et sanctum, hoc est, ipsum  Dominum succendere uepres ac spinas Assyrii, omnemque illius potentiam et innumerabiles populos ad nichili deducendos. Tunc eum timore perterritum, quasi colubrum tortuosum et fugitiuum, imminentes penas uelle uitare. Qui autem de saltu et 148 confusione eius lignisque perituris potuerint euadere, eos dignos existere, qui numerentur et describantur a puero, cuius principatus in humeris eius est. Hoc ipsum et ad hereticos referri potest: quod postquam Ecclesiastica doctrina illuxerit, et omnes eorum decipule patuerint, tunc ad tantam ueniant solitudinem, ut de saltu et infructuosis arboribus et innumerabili eorum multitudine, quam heretica fraude deceperant, uix pauci resideant qui eorum sequantur errorem. Pro eo quod nos uertimus,  mittet Dominus in pinguibus eius tenuitatem, LXX transtulerunt, mittet Dominus in honorem tuum ignominiam. Et pro eo quod nos diximus: et sanctus eius in flamma, illi uerterunt: et sanctificabit eum in igne: per quod quidam intelligi uolunt penas atque tormenta ad hoc adhiberi peccatoribus, ut diuino igne purgentur. Quodque nos diximus: Et gloria saltus eius, et Carmeli eius: Illi interpretati sunt: Exstinguentur montes, et colles, et saltus, quo omnis Assyriorum claritas et superbia, et multitudo humilietur exstincta.

  Et erit in die illa, non adiiciet residuum Isrel, et hi qui saluati fuerint de domo Iacob, inniti super eo qui percutit  eos, sed innitetur super Dominum sanctum Isrel in ueritate. Reliquie conuertentur, reliquie, inquam, Iacob, ad Dominum fortem. Si enim fuerit populus tuus Isrel quasi arena maris, reliquie conuertentur ex eo. Consummatio abbreuiata inundabit iustitiam. Consummationem enim et abbreuiationem Dominus Deus exercituum faciet in medio omnis terre. Ubi in Greco dicitur: Conuertentur reliquie Iacob ad Deum fortem, pro Deo forti, in Hebreo scriptum habet EL GIBBOR , duo nomina de sex nominibus, quibus paruulum puerum et filium, qui datus est nobis, supra legimus appellatum. Et pro eo quod scriptum est:  Reliquie conuertentur, pro eo dicitur in Hebreo numero singulari, quod reliquum est conuertetur, id est, , in Hebreo scribitur SAR IASUB . Et ex hac occasione sermonis putant Iasub filium Isaie in signum saluandi ex Isrel populi, precessisse. Quando ergo lumen Isrel, et sanctus Carmeli saltus uepresque consumpserit, et rex Assyrius cum paucis fugerit: tunc residui Isrel, qui cum Ezechia principe captis ceteris Iudee urbibus 149 obsidebantur in Ierusalem, nequaquam confident in Assyrio: sicut nunc faciunt sub Achaz rege, qui misit nuntios ad regem Assyriorum dicens: Seruus tuus ego sum, ascende et libera me de manu regis Syrie, et de manu regis Isrel, qui consurrexerunt aduersum me ; quando  tulit aurum et argentum, quod inuentum est in thesauris domus Domini, et in domo regia, et misit regi Assyriorum munera, audiuitque eum rex Assyrius, et uenit in Damascum, et cepit eam, et transtulit, et Rasin interfecit; sed liberati ab ipso Assyrio percussore, qui prius amicus, et postea hostis exstiterat, innitentur atque confident super Dominum sanctum Isrel, nequaquam falso, ut sub prioribus fecerant regibus, sed in ueritate. Quod sub Ezechia factum legimus: ita ut idolis derelictis, [a 1Kb] conuerterentur ad cultum Dei. Et quia dixerat reliquias esse saluandas, transit ad posteriora tempora, et plenam saluationem futuram dicit esse sub Christo. Quod et apostolus Paulus intelligens scribit ad Romanos: Isaias autem clamat pro Isrel. Si fuerit numerus filiorum  Isrel tamquam arena maris, reliquie salue fient. uerbum enim consumens et breuians in equitate, quia uerbum breuiatum faciet Dominus super terram . Et sicut dixit Isaias: Nisi Dominus sabaoth reliquisset nobis semen, sicut Sodoma facti essemus, et Gomorrhe similes fuissemus . Ubi ergo tanti uiri precedit auctoritas, cesset alia omnis interpretatio. Et reuera si legamus Iosephum , et quanta hominum in Ierusalem, et in Iudea fuerit multitudo, quando passus est Dominus; intelligimus uix paucos in Apostolis et Apostolicis  uiris ex Iudeis esse saluatos [Al. saluandos]. Abbreuiatus autem atque perfectus sermo Euangelicus est, qui pro cunctis laciniose Legis ceremoniis, dedit preceptum breuissimum dilectionis et fidei, ut quod nobis fieri noluerimus, ne fecerimus alteri. Unde et Dominus in Euangelio: In his, inquit, duobus mandatis pendet omnis Lex et Prophete . Nonnulli hoc capitulum ad illa tempora referunt, quando sub Zorobabel filio Salatiel, et Iesu filio Iosedec, et Esdra, et Neemia quedam pars populi reuersa est in Iudeam. Quibus respondebimus, 150 non eos seruare ordinem historie, maxime cum ea que sequuntur, non aduersum Babylonios, quorum rex Nabuchodonosor fuit, sed aduersum Sennacherib regem dicantur Assyriorum.

  Propter hoc hec dicit Dominus Deus exercituum: Noli timere, populus meus habitator Sion ab Assur, in uirga percutiet te, et baculum suum leuabit super te in uia Aegypti. Adhuc enim paululum modicumque, et consummabitur indignatio mea, et furor meus super scelus eorum. Et suscitabit super eum Dominus exercituum flagellum, iuxta plagam Madian in petra Oreb, et uirgam suam super mare, et leuabit eam in uia Aegypti. Et erit in die illa: auferetur onus eius de humero tuo, et iugum eius de collo tuo, et computrescet iugum a facie olei. Pro petra, quod iuxta Hebraicum interpretatus est Aquila, Symmachus et Theodotio ipsum uerbum posuerunt Hebraicum SUR OREB . Pro quo LXX interpretati sunt, locum tribulationis: de quo in suo dicemus  loco. Difficile, inquit, tibi uidetur, o habitator Sion, ut cunctis in circuitu ab Assyrio gentibus subiugatis, tu solus de eius manibus libereris. Ausculta que dico: noli timere, populus meus, quod Assur uincente capiaris. Licet enim anno quarto decimo regis Ezechie  ascensurus sit Sennacherib rex Assyrius super omnes ciuitates [b 1Kb] Iude munitas, ut capiat eas, et missurus Rabsacen, qui obsessum in Ierusalem populum terreat; tamen hoc scire debes, quod non te gladio, sed uirga percussurus sit, et pergens contra Taracham regem Aethiopie, et Aegyptios ac mare Rubrum per uiam Aegypti, baculum tantum suum eleuet contra te, et ferire non possit. Adhuc enim paululum, et reuersus de Aegypto cum infinita exercitus multitudine, atque obsidere te cupiens, statim  mea indignatione ferietur, et flagellum illud, quod quondam aduersum Madianitas sub Gedeone , qui altero nomine uocabatur Ierobaal, suscitaui: quando Oreb et Zebee principes Madianitarum occisi sunt super petram durissimam, id est, silicem, que Hebraice appellatur SUR , ita ut ex petra et ex rege, qui in ea occisus est, locus petre Oreb nomen 151 acceperit. Leuabit ergo uirgam suam super mare Rubrum pergens aduersus Aethiopes, et leuabit reuertens ad te per uiam Aegypti: sed statim ut de Aegypto uenerit, auferetur onus de humeris  tuis et iugum imperii eius, ac seruire desistes. Quod iugum, id est, potentia Assyrii, a facie olei, id est, Dei misericordie computrescet. Possumus autem hoc quod dixit: In uirga percutiet te, et baculum suum leuabit super te in uia Aegypti: Et rursum: Et uirgam suam super mare, et leuabit eam in uia egypti: etiam sic intelligere, quod idcirco percusserit plurimos de tribu Iuda, et in circuitu regni Ierusalem ceperit ciuitates, quia non in Deo, sed in Aegyptiis habuerint fiduciam. Unde et Rabsaces exprobrat eis dicens: Ecce confidis super baculum arundineum confractum super Aegyptum. Cui si innixus fuerit homo, intrabit in manum eius, et perforabit eam : sic Pharao rex Aegypti omnibus qui confidunt in eo. Historia Madianitarum in Iudicum libro  scripta est , quam et in Psalmo legimus: Pone principes eorum sicut Oreb, et Zeb, et Zebee, et Salmana . Errant ergo qui putant illud significari tempus, quando in libro Numerorum  Madianite cesi referuntur ab Isrel [a 1Kb] a deserto Sur usque ad montem Dei Oreb: que aliis apud Hebreos scribuntur litteris, cum eo tempore non fuerint in monte Oreb, sed in solitudine Sethim. Iuxta anagogen precipitur populo in Ecclesia commoranti, ne timeat aduersarios, qui ad pugnandum semper parati sunt, et multa disputatione sua animas subuerterunt. Ideo enim eos contra populum Dei pauxillum accipere potestatem, et non tam gladio percutere quam uirga, id est, non occidere, sed minari, quia in uia ambulauerint Aegypti, et non in  Domino sint confisi. Cum autem ad Deum reuersi fuerint, et reliquerint iter Aegypti, tunc flagellum Dei iudicio suscitandum contra aduersarios. Madian enim interpretatur ex iudicio: ut spiritu oris eius, et oleo misericordie iugum hostium computrescat.

 ueniet in Aioth, transibit in Magron: apud Machmas commendabit uasa sua. Transierunt cursim Gabee sedes nostra ; 152 obstupuit Rama, Gaba Saulis fugit. Hinni uoce tua, filia Gallim; attende, Laisa, paupercula Anathoth: migrauit Medemena: habitatores Gebim confortamini. Adhuc dies est, ut in Nob stetur: agitabit manum suam super montem filie Sion, collem Ierusalem. LXX: ueniet enim in ciuitatem Aggai, et transibit in Mageddo: et in  Machmas ponet uasa sua: et transibit uallem, et ueniet in Aggai. Timor apprehendet Rama ciuitatem Saul: fugiet filia Gallim: attende Laisa: audietur in Anathot: obstupuit Medemena, et habitatores Gebim. Consolamini hodie in uia, ut maneat: consolamini montem filie Sion, et collem Ierusalem. Multum in hoc loco LXX ab Hebraico discrepant: quam ob rem utramque Editionem posuimus, ut quid nobis uideatur in singulis, Christo, si meruerimus [Al. meruimus], inspirante, dicamus. Describit sermo propheticus Assyrii iter pompamque redeuntis de Aegypto Ierusalem, et quanto strepitu quantoque cursu ad oppugnandum  eam ueniet. Et primum, inquit, ueniet in Aioth [Al. Aiath], ubi pre festinatione nimia nolens manere, transibit in Magron, tantamque capiende urbis habebit fiduciam, ut apud Machmas commendet sarcinas suas, quasi cito subuersa urbe rediturus: quibus depositis, transibit eam cursim, et in Gabee habebit diuersorium: quo paululum ibidem subsistente, ut lassum refoueat exercitum, Rama urbs uicina terrebitur: Gaba Saulis quondam ciuitas fugiet. Tunc et filia Gallim, que Hebraice dicitur BETH GALLIM , ita eiulabit, ut equorum arbitreris hinnitum. Unde, o Laisa, et paupercula, uel obediens, siue humilis Anathoth , diligenter attendite, et declimate currentis impetum, si potestis: migrauit enim iam de sedibus suis urbs  Medemena. uos autem qui habitatis in collibus, quod interpretatur Gebim, tuti locorum altitudine, confortamini, id est, arma corripite. Adhuc tantum supererat diei, ut stans in oppidulo Nob, et procul urbem conspiciens Ierusalem; agitaret manum suam, atque concuteret super montem Sion, uel despiciens eam atque contemnens, uel insultans et comminans, et admirans, quod toto sibi Oriente subiecto, tam parua ciuitas potentie sue audeat repugnare. 153 Hec iuxta Hebreos, ut nobis ab eis traditum est, breui sermone perstrinximus. Nunc quid iuxta LXX editionem Ecclesiastici uiri de hoc loco sentiant, subiiciamus. Cum iugum Assyrii, siue ut quidam male arbitrantur, Babylonii, ablatum fuerit de humeris tuis, atque corruptum, fugiens Assyrius Sennacherib,  cum paucis reliquiis ueniet in Aggai, que in Hebraico non habetur. Et tanta erit fugientis trepidatio, ut ibi manere non audeat, sed transibit in Mageddo, quam et ipsa Scriptura non continet. Et quia sarcinis suis prepeditus uelocius fugere non poterit, deponet uasa in Machmas, et gradu concito transibit uallem, quam et ipsam Hebreus sermo non resonat: et rursum ueniet in Aggai, que bis in hoc loco ponitur, et in Hebraico non habetur. Ad sonitum fuge eius contremiscet Rama, ciuitas Saul: quod perspicue falsum est. Ciuitas enim Saul appellatur Gaba, ut in Hebraico continetur. Deinde ueniet in Gallim: audiet Laisa, audiet Anathoth, contremiscet Medemena. Habitatores autem Gebim et colles, que sunt in Ierusalem, id est, excelsi quique uiri, prouocantur  ad consolandam Ierusalem: non longo post tempore, sed in presentiarum, et eadem die dum in uia est Assyrius; ut maneant in locis suis, et perturbati timore nequaquam fugiant. Hoc iuxta litteram. Ceterum quidam in isto loco, cum falsorum nominum iuxta LXX inuenire non possit, nec se in libro Hebraicorum Nominum reperire potuisse testetur, mittit nos ad incertum, ut dicat in extremo mundi tempore, et in consummatione huius seculi imminentibus penis, sensum magnum, principem Assyriorum esse fugiturum: et per diuersa loca uariosque profectus fugere cupere ab ira Dei. Cumque  ille fugerit, habitatores Gebim, id est, excelsas quasque uirtutes sermone prophetico prouocari, ut consolentur fugientem, doceantque ne fugiat, sed maneat in uia, et Dei prestoletur misericordiam; et non solum consolari fugientem, seu in bonis operibus filiam Sion reuocare a luctu, et ad salutem penitentie prouocare, et hos esse colles in Ierusalem de quibus in posteriore parte 154 huius prophete legimus: Consolamini, consolamini populum meum, sacerdotes: [a 1Kb] loquimini ad cor Ierusalem . Hec dixit, quia rei ueritate constrictus aliud quod diceret non habebat.

Ecce Dominator Dominus exercituum confringet lagunculam in terrore, et excelsi statura succidentur, et sublimes humiliabuntur, et subuertentur condensa saltus  ferro, et Libanus cum excelsis cadet. Putant quidam hunc locum adhuc dici de Assyrio, quod illo contrito, omnes in circuitu nationes, que ditioni illius subiacebant, succidantur et humilientur, et saltus densissimus subuertatur: per quem populum et principes intelligi uolunt. Libanum quoque cum excelsis suis cadere, ut nichil omnino Assyrie resideat potestatis. Alii uero ab hoc loco uolunt principium esse de Christo: maxime cum et ea que sequuntur, et nos de illo, et [b 1Kb] Circumcisio scripta fateatur. Dixerat supra nomen de uirgine pueri nascituri, quod appellaretur Emmanuel; et postea Prophetisse conceptus utero uocaretur, accelera, spolia detrahe, festina predari , et ipse esset lapis offensionis et petra scandali duabus  domibus Isrel: cuius principatus esset in humero eius, et uocaretur sex nominibus: admirabilis, et consiliarius, et Deus, et fortis, et pater futuri seculi, et princeps pacis: et quod multiplicaretur eius imperium, et pacis non esset terminus. Nunc in prologo aduentus eius, prius quam dicatur quod de Iesse et Dauid sit genere nasciturus, per translationem fracte laguncule passio illius demonstratur: quod, uolente Deo, idcirco caro eius morti tradita sit, ut Iudeorum sublimitas destruatur, et excelsi quondam in terram corruant; et Libanus cum suis cedris succidatur, de quo in Zacaria legimus: Aperi, Libane, portas tuas, et comedat ignis cedros tuas: ulula, abies, quia cecidit cedrus, quoniam magnifici uastati sunt . Quod  autem a Patre contritus et percussus esse dicatur, et illud indicio est: Percutiam pastorem, et oues dissipabuntur . Et aliud testimonium: Quoniam quem tu percussisti, ipsi persecuti sunt . uerbum Hebraicum  PHURA, quod Aquila [c 10Kb] interpretatus est, Theodotio Symmachusque uerterunt , id est, torcular, quod  155 et ipsum iuxta inscriptionem trium psalmorum dominicam significat passionem, ipso dicente in Isaia: Torcular calcaui solus, et de gentibus uir non erat mecum . LXX autem pro torculari, nouum sensum inferentes, gloriosos interpretati sunt.

 Et egredietur uirga de radice Iesse, et flos de radice eius ascendet: Et requiescet super eum Spiritus Domini, spiritus sapientie et intellectus: spiritus consilii et fortitudinis: spiritus scientie et pietatis: et replebit eum spiritus timoris Domini. Usque ad principium uisionis, uel ponderis Babylonis, quod uidit Isaias filius Amos, omnis hec prophetia de Christo est, quam per partes uolumus explanare, ne simul proposita atque disserta lectoris  confundat memoriam. uirgam et florem de radice Iesse, ipsum Dominum Iudei interpretantur: quod scilicet in uirga regnantis potentia, in flore pulchritudo monstretur. Nos autem uirgam de radice Iesse, sanctam Mariam uirginem intelligamus, que nullum habuit sibi fruticem coherentem; de qua et supra legimus: Ecce uirgo concipiet et pariet filium . Et florem Dominum Saluatorem, qui dicit in Cantico Canticorum: Ego flos campi et lilium conuallium . Pro radice, quam soli LXX transtulerunt, in Hebraico scriptum habet  GEZA, quod Aquila et Symmachus et Theodotio interpretati sunt, id est, truncum. Et pro flore qui Hebraice dicitur  [d 1Kb] NESER, germen transtulerunt, ut ostenderent, quod multo post tempore  Babylonice captiuitatis, nullo de stirpe Dauid antiqui regni gloriam possidente, quasi de trunco Maria, et de Maria Christus exortus sit. Illud quod in Euangelio Matthei omnes querunt Ecclesiastici, et non inueniunt ubi scriptum sit, Quoniam Nazareus uocabitur , eruditi Hebreorum de hoc loco assumptum putant. Sed sciendum quod hic NESER, per SADE litteram scribatur: cuius proprietatem et sonum inter z et s Latinus sermo non exprimit. Est enim stridulus, et strictis dentibus uix lingue impressione profertur: ex qua etiam Sion urbs scribitur. Porro Nazarei, quos LXX sanctificatos, Symmachus separatos, transtulerunt, per [e 1Kb] ZAIN ([Figure: [Hebrew Text] 1Kb] 156 semper scribuntur elementum. Super hunc igitur florem, qui de trunco et de radice Iesse per  Mariam uirginem repente consurget, requiescet spiritus Domini, quia in ipso complacuit omnem plenitudinem diuinitatis habitare corporaliter: nequaquam per partes, ut in ceteris Sanctis; sed iuxta Euangelium quod Hebreo sermone conscriptum legunt Nazarei: Descendet super eum omnis fons Spiritus sancti. Dominus autem Spiritus est, et ubi Spiritus  Domini, ibi libertas . In eodem Matthei uolumine legimus illud quod in consequentibus scribitur: Ecce puer meus quem elegi: electus meus in quo complacuit anime mee: ponam spiritum meum super illum: iudicium gentibus proferet , ad Saluatoris referri intelligentiam, in quo requieuit Spiritus Domini, id est, eterna habitatione permansit: non ut auolaret, et rursum ad eum descenderet; sed iuxta Ioannis Baptiste testimonium iugiter permaneret, qui ait: [a 1Kb] uidi Spiritum descendentem quasi columbam de celo, et manentem in eo, et ego nesciebam illum: sed qui me misit baptizare in aqua, ille mihi dixit: Super quem uideris Spiritum descendentem et manentem in eo, ipse est qui baptizat in Spiritu sancto . Porro in Euangelio,  cuius supra fecimus mentionem, hec scripta reperimus: Factum est autem cum ascendisset Dominus de aqua, descendit fons omnis Spiritus sancti, et requieuit super eum, et dixit illi: Fili mi, in omnibus prophetis exspectabam te, ut uenires, et requiescerem in te. Tu es enim requies mea, tu es filius meus primogenitus, qui regnas in sempiternum. Qui Spiritus Domini appellatur et Spiritus sapientie; omnia enim per ipsum facta sunt; et sine ipso factum est nichil, quod factum est . Et in Psalmis canitur: Quam magnificata sunt opera tua, Domine! omnia in sapientia fecisti . Et Apostolus scribit: Christus Dei uirtus et Dei sapientia . Et in Prouerbiis legitur: Deus in sapientia sua fundauit terram, et parauit celos in prudentia .  Et quomodo idem sermo Dei uocatur lux, et uita, et resurrectio: sic spiritus sapientie et intellectus, et consilii et fortitudinis, et scientie, et pietatis, ac timoris Domini nuncupatur: non quod diuersus sit 157 iuxta differentias nominum, sed unus atque idem cunctarum uirtutum fons sit atque principium. Absque Christo igitur nec sapiens quis esse potest, nec intelligens, nec consiliarius, nec fortis, nec eruditus, nec pius, nec plenus timoris Dei. Et hoc notandum quod Spiritus Domini, sapientie, et intellectus, consilii, et fortitudinis, et scientie, et pietatis, et timoris Domini, id est, septenarius numerus, qui septem oculi in uno lapide dicuntur in Zacaria , requiescat super uirgam et florem, qui de Iesse, ac per hoc Dauid stirpe surrexit. Specialiter  autem spiritus timoris Domini impleuerit eum propter eos qui timore Domini indigent: quia paruuli sunt, quem foras mittit perfecta dilectio. Qui enim timet, penam habet, et non est perfectus . Unde et Apostolus loquitur ad credentes: Non enim accepistis spiritum seruitutis iterum in timore:  sed accepistis Spiritum adoptionis, in quo clamamus Abba Pater . Et in Malachia legimus: Si pater ego sum, ubi est gloria mea? et si Dominus ego sum. ubi est timor meus ? de quo timore cantatur in Psalmo; uenite, filii, audite me: timorem Domini docebo uos .

 Non secundum uisionem oculorum iudicabit, neque secundum auditum aurium arguet: sed iudicabit in iustitia pauperes, et arguet in equitate pro mansuetis terre, et percutiet terram uirga oris sui, et spiritu labiorum suorum interficiet impium. Et erit iustitia cingulum lumborum eius, et fides cinctorium renum eius. Hec nos ad primum aduentum referimus Saluatoris: Iudei in fine mundi contendunt futura. Porro LXX transtulerunt: Non secundum  gloriam iudicabit, neque iuxta sermonem arguet: sed iudicabit humili [Al. humile iudicium] iudicio, et arguet humiles terre. [b 334Kb] Nullius enim personam accipit in iudicio: sed Scribis et Phariseis ac principibus loquitur: ue uobis, hypocrite: Et, Auferetur a uobis regnum Dei, et dabitur genti facienti fructus eius . Nec secundum sermonem et auditum aurium corripuit. Illis enim dicentibus: Magister, scimus quia uerax es, et uiam Dei in ueritate doces, et non ad te pertinet de aliquo: neque enim uides in faciem hominum : 158 sciens malitiam eorum, respondebat: Quid me tentatis, hypocrite? et cetera his similia. Iudicabat autem in iustitia pauperes spiritu, quorum est regnum Dei: et arguebat in equitate mansuetos et  humiles terre, dicens ad Apostolos: Adhuc et uos insipientes estis? Et iterum: Necdum scitis neque intelligitis? Et ad Petrum specialiter: Modice fidei, quare dubitasti ? uel certe pro humilibus atque mansuetis alios arguebat, qui eos opprimere conabantur . Percussit quoque omnia terrena opera uirga, siue ut LXX transtulerunt, uerbo oris sui, loquens in Euangelio: Nolite putare, quia uenerim mittere pacem super terram: non enim ueni mittere pacem, sed gladium. Et spiritu labiorum suorum interficiet impium : de quo in nono psalmo legimus: Increpasti gentes, et periit impius: nomen eorum delesti in seculum et in seculum seculi . Et Paulus Apostolus scribit: Quem Dominus iehsu interficiet  spiritu oris sui . Percusso autem impio, accinctus est Dominus iustitia et ueritate et fide. Ipse enim factus est nobis a Deo sapientia, et iustitia, et sanctificatio et redemptio , qui et in Euangelio loquitur: Ego sum lux, et uita, et ueritas . Et de Psalmis  dicitur: ueritas de terra orta est: et iustitia de celo prospexit . Unde et Apostolus hortatur Ephesios: State ergo succincti lumbos uestros in ueritate, et induti lorica iustitie . Quod si pro ueritate, fides legitur, illud dicendum, quod cingulum Domini, quo cinctus est Ieremias , fides credentium sit.

. Habitabit lupus cum agno, et pardus cum hedo accubabit; uitulus, et leo, et ouis simul morabuntur, et puer paruulus minabit eos. uitulus et ursus pascentur: simul requiescent catuli eorum, et leo quasi bos comedet paleas. Et delectabitur infans ab ubere super foramine aspidis; et in cauerna reguli, qui ablactatus fuerit, manum suam mittet. Non nocebunt, et non occident in uniuerso monte sancto meo,  quia repleta est terra scientia Domini: sicut aque maris operientes. Hec quoque Iudei et nostri iudaizantes iuxta litteram futura contendunt, ut in claritate Christi, quem putant in fine mundi esse uenturum, omnes bestie 159 redigantur in mansuetudinem, et pristina feritate deposita, lupus et agnus pascantur simul, et cetera cum ceteris, que nunc uidemus sibi esse contraria. Quos interrogare debemus, si omnia presentis loci sic accipiuntur, ut scripta sunt, et nichil refertur ad intelligentiam spiritalem, iuxta illud Apostoli, qui ait: Benedictus Deus, et Pater Domini nostri Iesu Christi, qui benedixit nos in omni benedictione spiritali in celestibus in Christo , ergo et radix, et uirga, et flos non referantur ad sensum: terraque percussa uerbo Dei, et  interfectus impius spiritu labiorum eius, sic intelligantur, ut scripta sunt: et docere cogantur, quomodo rebus incorporeis, iustitia, et ueritate, renes Domini circumdentur? Sed et hoc eos interrogemus, quid dignum sit Domini maiestate, ut lupus et agnus pascantur simul, et pardus cum hedo accubet, et leo paleas comedat, et puer paruulus mittat manum suam in foramine aspidum? nisi forte iuxta fabulas petarum, aureum nobis Saturni seculum restituent, in quo lupi et agni pascentur simul, et mulso uino plena current flumina, et de foliis arborum stillabunt mella dulcissima, lacteisque fontibus omnia complebuntur. Quod si responderint pro beatitudine temporum hec futura, ut absque cuiusquam noxa, homines bonis omnibus perfruantur, audiant [a 1Kb] a nobis, nichil esse bonum nisi  uirtutem, et nichil malum nisi uitium, dicente Psalmista: Quis est homo qui uult uitam, et diligit dies uidere bonos? Compesce linguam tuam a malo, et labia tua ne loquantur dolum. Declina a malo, et fac bonum . Diuitie autem, et sanitas corporis, et rerum omnium abundantia, et his contraria, paupertas, infirmitas, et inopia, etiam apud philosophos seculi, nec inter bona reputantur, nec inter mala, sed appellantur indifferentia. Unde et Stoici, qui nostro dogmati in plerisque concordant, nichil appellant bonum, nisi solam honestatem atque uirtutem: nichil malum, nisi turpitudinem. Hec breuiter  diximus, ut Iudaizantes nostros grauissimo somno stertere conuincamus. Ceterum iuxta uiuificantem spiritum facilis intelligentia est. Lupus enim Paulus, qui primum persequebatur, 160 et lacerabat Ecclesiam, de quo dictum est: Beniamin lupus rapax, habitauit cum agno, uel Anania a quo baptizatus est , uel Petro apostolo, cui dictum est: Pasce agnos meos . Et pardus qui prius non mutabat uarietates suas, lotus in fonte Domini accubuit cum hedo, non qui a sinistris est, sed qui immolatur in pascha Domini. Et hoc notandum, quod non agnus et hedus habitent, et accubent cum lupo et pardo, sed lupus et pardus agni et hedi imitentur innocentiam. Leo quoque prius ferocissimum, et ouis, et uitulus pariter  morabuntur. [b 1Kb] Quod quotidie cernimus in Ecclesia, diuites et pauperes, potentes et humiles, reges atque priuatos pariter commorari, et a pueris paruulis, quos Apostolos intelligimus, et Apostolicos uiros, imperitos sermone, sed non scientia, regi in Ecclesia. Qui cum inter se disciplina Domini fuerint federati, ita ut eorum quoque familie coniungantur, tunc complebitur: Simul requiescent catuli eorum. Leo quoque non carnes comedet, sed paleas, quod scilicet uescatur cibo simplici. Et hic obseruandum, quod non bos carnes, sed leo paleas comedat. Paleas puto in Scripturis sanctis uerba simplicia intelligi. Triticum autem, et interiorem medullam, sensum qui inuenitur in littera: et frequenter euenit, ut homines seculi, mystica nescientes, simplici Scripturarum  lectione pascantur. Infans quoque, qui malitia paruulus est, mittit manum in foramine aspidis, et de obsessis hominum corporibus fugat demones. Qui autem ablactatus est, nequaquam lacte nutritur infantie, sed iam solido uescitur cibo. Iste in reguli cauernam mittit manum, hoc est, in ipsius Satane habitaculum, et inde eum extrahit. Unde et Apostolis potestas data est, ut calcarent super serpentes, et scorpiones, et super omnem fortitudinem inimici . Nocere autem et occidere nequaquam poterunt uenenata prius animalia eos qui habitauerint in monte sancto Dei, quod interpretatur Ecclesia, de quo in Euangelio dicitur: Non potest ciuitas abscondi super montem posita . At ne hoc putemus dici de monte Sion iuxta Hebreorum  errorem, sequenti uersiculo Euangelice predicationis 161 sacramenta monstrantur: Quia repleta est terra scientia Domini: hoc est illud quod supra dicebatur obscurius: Habitabit lupus cum agno, et pardus cum hedo accubabit; et iuxta consuetudinem suam prophetalia in fine uerba panduntur: Sicut aque, inquit, maris operientes. Quomodo aque maris operiunt profunda maris, hoc est, terram que operta est fluctibus, sic scientia Domini omnis terra complebitur. Quam diuersorum prius morum coniunctionem etiam beatus Apostolus Petrus in uase linteo , quod de celo dimissum est, se uidisse  testatur, habente quatuor principia, que quatuor mundi plagas intelligimus, ut repletam terram Dei scientia cognoscamus: in quo uase erant quadrupedia, et serpentes, et bestie, et uolatilia celi, ut quod Arca in diluuio, hoc Ecclesia prestet in mundo.

In die illa radix Iesse, qui stat in signum populorum: ipsum gentes deprecabuntur, et erit sepulcrum eius gloriosum. LXX: Et erit in die illa radix Iesse, et qui consurget, ut princeps sit gentium, in ipso gentes sperabunt, et erit requies eius honor. Pro requie eius, in Hebraico positum est, MNUATHO , quod omnes similiter transtulerunt. Pro honore quoque in Hebreo legitur CHABOD , quod perspicue gloriam sonat. Et est sensus: erit mors eius gloriosa,  ut impleatur illud quod Saluator in Euangelio deprecatur: Pater, glorifica me gloria, quam habui prius quam mundus esset apud te . Dictum est de natiuitate eius, dictum est de ceteris in medio Sacramentis: uenit ad mortem, que non consueto mortalium nomine, sed quia in Christo erat uita perpetua, requies appellatur. Nos autem, ut manifestum legenti sensum faceremus, pro dormitione, et requie, altero uerbo, sed eodem sensu, sepulcrum uertimus. In tempore igitur illo, quando Christi in toto mundo Euangelium coruscarit, et repleta fuerit omnis terra scientia Domini, sicut aque maris terram operientes, erit radix Iesse, et qui de eius stirpe conscendet in signum omnium populorum, ut uideant populi signum Filii hominis in celo . Qui habebit cornua in manibus suis, in quibus abscondetur fortitudo eius, ut exaltatus omnia trahat ad se . Siue ut LXX transtulerunt, resurget a mortuis, ut princeps sit omnium nationum, et uniuerse gentes 162 sperent in eo. Quod etiam Iacob  de tribu Iuda mystico sermone testatur: Non deficiet princeps ex Iuda, neque dux de femoribus eius, donec ueniat cui repositum est, et ipse erit exspectatio gentium. Et erit in die illa, adiiciet Dominus secundo manum suam ad possidendum residuum populi sui, quod derelinquetur ab Assyriis, et ab Aegypto, et a Phetros, et ab Aethiopia, et ab Aelam, et a Sennaar, et ab Emath, et ab insulis maris. Et leuabit signum in nationes, et congregabit profugos Isrel, et dispersos Iude colliget a quatuor plagis terre: et auferetur  zelus Ephraim, et hostes Iuda peribunt. Ephraim non emulabitur Iudam, et Iudas non pugnabit contra Ephraim. Et uolabunt in humero Philisthiim per mare, simul predabuntur filios Orientis: et Idumea et Moab preceptum manus eorum, et filii Ammon obedientes erunt. In die illa, hoc est, in illo tempore, de qua et supra dictum est, cum surrexerit radix Iesse in signum populorum, siue ut dominetur gentium, apponet Dominus secundo manum suam, ut nequaquam iuxta nostros Iudaizantes in fine mundi, cum intrauerit plenitudo gentium, tunc omnis Isrel saluus fiat ; sed hec omnia in primo intelligamus aduentu. Neque enim possumus, cum una dies dicatur et nunc et supra, illam referre ad primum aduentum,  et istam ad secundum: ne per hec que sequuntur, et illa que precesserunt ad eum referenda sint Christum, quem Iudei necdum uenisse, sed uenturum esse contendunt. Post uocationem igitur gentium, que quondam in caudam reputate sunt, Isrel in caudam reputabitur : ut apponat Dominus secundo manum suam, et possideat residuum populi sui, de quo et supra legimus, non omnem Isrel, sed reliquias esse saluandas, que relicte fuerint ab Assyriis et ab Aegypto, et a diuersis per circuitum nationibus. Primum enim duodecim Apostoli, et septuaginta, et centum uiginti anime, et quingenti, quibus pariter congregatis Dominus apparuit, deinde tria millia, et quinque millia Iudeorum in Dominum crediderunt. Iacobus quoque ad Paulum apostolum  loquitur, qui et ipse de reliquis erat: uides, frater, quanta millia sint Iudeorum credentium? hi omnes emulatores legis sunt . Et in eodem uolumine legimus: Erant autem in Ierusalem habitantes Iudei uiri timorati, de uniuersis 163 gentibus que sub celo sunt, qui omnes mirabantur atque dicebant: Nonne isti Galilei sunt, et quomodo nos audiuimus unusquisque linguam nostram, in qua nati sumus? Parthi, et Medi, et Elamite, et habitantes in Mesopotamia et Syria, Cappadocia, Ponto et Asia, Phrygia et Ramphilia, et Aegypto et Libya, et Cyrene, et aduene Romani, Iudei et Proselyti, Cretes et Arabes audiuimus loquentes eos nostris linguis magnalia Dei . De his igitur uniuersis gentibus per Apostolos Isrel reliquie saluabuntur. Tradunt Ecclesiastice  historie, quod Apostoli in toto orbe dispersi Euangelium predicarint: ita ut quidam Persas Indosque penetrarent, et Aethiopia daret manus suas Deo, et trans flumina Aethiopie inde Christo munera deferrentur. Ac ne solum orientales populos significare uideatur, iungit et reliqua: Et ab insulis maris. Insulas autem maris occidentalem plagam significat, que Oceani ambitu clauditur. Leuabit igitur signum Crucis in uniuersas nationes, et de synagogis Iudeorum primum Isrel populum congregabit, ut Apostoli preceptum Saluatoris implerent, qui dixerat: Ite ad oues perditas domus Isrel . Denique et Paulus ad incredulos loquitur ex Iudeis: uobis oportebat primum loqui uerbum Dei; sed quoniam repulistis illud, et indignos uos iudicastis eterne uite,  ecce conuertimur ad gentes, sicut precepit nobis Dominus . Quatuor autem plagas, orientem, et occidentem, meridiem et septentrionem significat, ut per hec mundi uocatio demonstretur. Eo tempore, inquit Isaias, nequaquam Ephraim et Iudas, qui nunc, me prophetante, inter se hostili odio dissident, inimici erunt, sed iuxta Ezechielis prophetiam, due uirge in unam uirgam copulabuntur, et iungentur in Christi Ecclesia, qui prius fuerant separati , ita ut in gentibus communi labore desudent, et uolent in humero Philisthiim per mare, hoc est, primum maritimis predicent Palestinis [Al. Palestine] et per mare uolucri cursu pergant ad ceteras nationes. Siue iuxta LXX Interpretes:  uolabunt in nauibus alienigenarum, mare simul predabuntur: quod de unius Pauli apostoli exemplo intelligamus, qui per Pamphiliam, et Asiam, et Macedoniam, 164 et Achaiam, et diuersas insulas atque prouincias, ad Italiam quoque , et ut ipse scribit, ad Hispanias, alienigenarum portatus est nauibus . Igitur Ephraim et Iudas, id est, qui de duodecim tribubus in Christum crediderunt ex Iudeis, simul predabuntur Orientem, et in Idumea et Moab extendent manus suas, iuxta illud quod sub persona Dauid Christus mystice loquitur: In Idumeam extendam calceamentum meum: mihi alienigene seruient . He enim gentes eo tempore quo Isaias prophetabat, aduersarie erant populo Iudeorum, et idcirco nunc dicit quod postquam  surrexerit radix Iesse, ut regnet in gentibus, et uexillum Crucis ob salutem totius orbis fuerit eleuatum, tunc etiam Idumea et Moab et filii Ammon, omnis scilicet Arabie latitudo dent Apostolis manus, et in locis idololatrie Christi Ecclesie suscitentur.

Et desolabit Dominus linguam maris Aegypti, et leuabit manum super flumen in fortitudine spiritus sui, et percutiet eum in riuis septem: ita ut transeant per eum calciati. Et erit uia residuo populo meo qui relinquetur ab Assyriis, sicut fuit Isrel in die qua ascendit de terra Aegypti. Quomodo Idumea et Moab, et filii Ammon tradent manus suas Apostolis, ut obediant Euangelice predicationi, sic ipse Dominus qui in Apostolis suis illa perfecit, desolabit non mare iuxta LXX,  sed iuxta Hebreos, linguam maris Aegypti, que prius contra Dominum blasphemabat et superstitioni Aegyptie preerat. Unde et in Psalmis legimus: Hoc mare magnum et spatiosum, ibi reptilia quorum non est numerus . Quibus infertur: Draco iste quem plasmasti, ut illuderet ei. Desolabit igitur, siue interficiet, hoc est [a 92Kb] , ut Theodotio, Aquila et Symmachus transtulerunt, linguam maris Aegypti, et leuabit manum suam super flumina Aegypti in fortitudine spiritus sui, uel spiritu uiolentissimo, quod regnum intelligimus Romanorum. Regnante enim Cesare Augusto , quando flos de radice Iesse conscendit, et in orbe Romano prima facta est descriptio, potentissimum prius regnum Aegyptiorum, quod multis durauit etatibus, Cleopatre  morte destructum est, 165 et percussus est amnis Aegyptius in septem riuis, siue in septem uallibus. Nilus enim aquarum multarum, qui prius uno fluebat alueo, et intransibilis erat, in septem ualles humillimas et riuos diuisus est atque concisus, ut calciatis pedibus transiretur. Hoc autem Tropologice significat, quod gentem Aegyptiorum, in tantum idololatrie et uanissime superstitioni deditam, ut accipitres,  noctuas, canes, et hircos, et asinos, diuino nomine consecrarent, de infinita regni potentia per singulos Romani imperii iudices distribuerit, ut alium iudicem habeat Thebe, alium Libya, alium Pentapolis, alium Aegyptus, alium Alexandria, et diuerse regiones, [b 7Kb] quas Aegyptii uocant. Propterea autem sub metaphora Nilus diuisus in partes est, et scissus [Al. cesus] in riuos, ut possit absque ullo impedimento Euangelicus sermo discurrere, et ad populos Aegypti ultimos peruenire. Et quomodo temporibus Moysi Rubrum siccatum est mare, ut populus de Aegypto transfugeret: sic e contrario Aegypti flumina siccabuntur, ut reliquie populi Dei, que ab Assyriis et diuersis gentibus saluabuntur, transeant in Aegyptum, nequaquam fugientes eam, sed capientes  et suo calcantes pede. Prudens et christianus lector hanc habeat repromissionum prophetalium regulam, ut que Iudei et nostri, immo non nostri Iudaizantes, carnaliter futura contendunt, nos spiritualiter iam transacta doceamus, ne per occasionem istiusmodi fabularum et inextricabilium iuxta Apostolum  questionum, iudaizare cogamur.

 Et dices in die illa: Confitebor tibi, Domine, quoniam iratus es mihi: conuersus est furor tuus, et consolatus es me. Ecce Deus Saluator meus, fiducialiter agam, et non timebo, quia fortitudo mea, et laus mea Dominus Deus, et factus est mihi in salutem. [c 1Kb] Qui prius in solitudine dixeratis, quando ascendistis de terra Aegypti, et mare siccatum est Rubrum: Cantemus Domino, gloriose  enim magnificatus [Al. honorificatus] est , et reliqua: nunc percussa lingua maris Aegypti, et flumine illius arefacto atque conciso, et humiliato, glorificate Dominum, et dicite: 166 Confitebor tibi, Domine: quoniam qui iram merui et furorem tuum, misericordiam consecutus sum; tu es enim Saluator meus, id est, iehsu, et nequaquam fiduciam habeo in idolis, nec timebo que non sunt timenda; sed tu es fortitudo mea, et laus mea, qui factus es mihi in salutem. Audiat sceleratissima heresis, factum Dominum his qui saluantur, et quorum prius Dominus non erat, ut creationem in Scripturis sanctis atque facturam, non semper conditionem eorum que non erant, sed interdum gratiam in eos qui meruerint sibi Deum fieri, intelligamus.

  Haurietis aquas in gaudio, de fontibus Saluatoris. Quem supra Emmanuel, deinde, spolia detrahe, festina predari, et reliquis appellarat nominibus, ne uideretur alter esse preter eum quem Gabriel uirgini nuntiauit, dicens: Et uocabis nomen eius Iesum, ipse enim saluum faciet populum suum : nunc uocat Saluatorem, et de eius fontibus aquas predicat hauriendas, nequaquam de  aquis fluminis Aegypti, que percusse sunt, neque de aquis fluminis Rasin, sed de fontibus Iesu, hoc enim Hebreorum lingua Saluator exprimitur. Unde et ipse clamabat in Euangelio, Qui sitit, ueniat ad me, et bibat. Qui crediderit in me, sicut dicit Scriptura: Flumina de uentre eius fluent aque uiue. Hoc autem, inquit Euangelista, dicebat de Spiritu sancto, quem credentes in eum accepturi erant. Et in alio ipse loquitur Euangelii loco: Qui biberit de aqua quam ego dedero ei, non sitiet in eternum: sed aqua quam ego dabo ei, fiet in eo fons aque salientis in uitam eternam . Fontes Saluatoris, doctrinam intelligamus Euangelicam, de qua in sexagesimo septimo psalmo legimus, In Ecclesiis benedicite Deo Domino de fontibus Isrel .

  Et dicetis in illa die, confitemini Domino et inuocate nomen eius: notas facite in populis adinuentiones eius: mementote, quoniam excelsum est nomen eius. Cantate Domino, quoniam magnifice fecit: annuntiate hoc in uniuersa terra. Hec precipiuntur ab Apostolis et reliquiis Isrel his qui de gentibus crediderunt: ut soli confiteantur Domino, et idolis derelictis, inuocent nomen eius: et cuncta opera eius predicent infidelibus; 167 ut  sciant, quoniam solus excelsus est: cui cantandum sit quod magnifice fecerit, et in omni orbe illius misericordia predicetur.

 Exsulta et lauda, habitatio Sion: quia magnus in medio tui Sanctus Isrel. Primum dicendum iuxta litteram: O habitatio Sion, exsulta et lauda Deum tuum, quod qui tuus ante uidebatur Deus, et modicis Iudee terre claudebatur angustiis, nunc repleuerit omnem terram scientia sua, et de morte consurgens, regnet in gentibus, et ipsum nationes deprecentur, atque adorent; ita dumtaxat, ut adiiciat secundo manum 168 suam et possidendum quod reliquum est populi sui, et congregandos profugos Isrel, et dispersos Iuda colligendos a quatuor plagis terre: quia seminarium Euangelii per Apostolos,  qui ex Iudeis erant, processit a fontibus Isrel. Melius autem est, ut Sion, id est, speculam in sublimibus collocatam, interpretemur Ecclesiam, de qua et quinquagesimus psalmus canit: Benigne fac, Domine, in bona uoluntate tua Sion, et edificentur muri Ierusalem ; ut acceptabile fiat in ea Deo sacrificium iustitie, oblationes, et haulocausta, et uitulus, quem filio penitenti pater clementissimus immolauit .



LIBER QUINTUS.


 167-168 Plures [a 1Kb] anni sunt quod a sancte memorie uiro Amabili episcopo rogatus, ut in decem Isaie scriberem uisiones, pro angustia illius temporis quid mihi uideretur in singulis breui sermone perstrinxi: historiam tantum quod petebat, edisserens. Nunc ad te, Eustochium, cogor in totum prophetam Commentarios scribere, et interim orationibus tuis ad Babylonem usque perueni [Al. peruenimus], que prima decem uisionum est, de quibus ante iam dixi. Superfluum autem mihi uisum est, aut eadem rursus iterare, aut in uno opere diuersas sententias promere. Unde quintus in Isaiam liber erit hic, qui quondam solus editus est, quo ad calcem usque perfecto, sexti uoluminis iuxta tropologiam arripiemus exordium, et eadem te Dominum deprecante, spiritalis intelligentie culmina persequemur.

Hucusque papa Amabilis, [b 1Kb] columen caritatis et nomen, ac mihi omnium quos terra genuit amantissime, per litteras flagitabas, ut tibi decem uisiones que in Isaia obscurissime sunt, historica expositione dissererem, et omissis nostrorum Commentariis, qui uarias opiniones secuti, multa uolumina  condiderunt, Hebraicam panderem ueritatem: meque retractantem, et molestissimum explanationis genus in tempus aliud differentem, sepissime commonebas. Hoc autem anno misisti filium nostrum Heraclium diaconum, qui me manu conserta in ius uocaret, et promissum per momenta exigeret. Quid igitur faciam? subeamne opus in quo uiri eruditissimi sudauerunt, Origenem loquor, et Eusebium Pamphili, quorum alter liberis allegorie spatiis euagatur, et interpretatis nominibus singulorum, ingenium suum facit Ecclesie sacramenta, alter historicam expositionem titulo repromittens, interdum 169-170 obliuiscitur propositi, [c 1Kb] et in Origenis scita concedit? An taceam, et aperte huius generis expositionem nescire me dicam? et quando tibi potero persuadere, me non potuisse magis quam noluisse: quorum alterum imbecillitatis est, alterum superbie? Quibus adactus causis, malui a te ingenium meum quam uoluntatem queri: breuiterque annotabo que didici, fundamenta iaciens Scripturarum. Ceterum si aut tu uolueris, aut spatium fuerit, et uoluntati nostre Christus annuerit, spiritale supra struendum est edificium, ut imposito culmine,  perfecta Ecclesie ornamenta monstremus. Proposuisti de Isaia uisionem Babylonis, et Philisthiim, Moab, et Damasci, Aegyptique, et deserti maris, et Idumee, et Arabie, et uallis uisionis, et Tyri: quas si latius nitar exponere, multis libris opus erit, et exactoris mei nauigatio in annum alterum differetur. Itaque ut uis, singulis testimoniis breues sententiolas coaptabo, ut non tam exponam quid sentiam, quam paucis uerbis tibi sentienda dimittam. Dictamus hec, non scribimus: currente notariorum manu currit oratio. Nolumus enim nostra laudari, sed Prophete dicta intelligi, nec iactamus eloquentiam, sed scientiam querimus Scripturarum. Incipiamus ergo a Babylone.

  Onus Babylonis, quod uidit Isaias, filius Amos. uerbum Hebraicum MESSA , uel onus, uel pondus, intelligi potest. Et ubicumque prepositum fuerit, minarum plena sunt que dicuntur. Unde miror LXX Translatores in re tristi uoluisse ponere uisionem; sed de hoc alias. Nunc quod cepimus exsequamur: Babylon fuit metropolis Chaldeorum, cuius rex Nabuchodonosor cunctis usque ad Aethiopiam gentibus superatis, inter ceteras uastauit et Iudeam, diuque obsessam Ierusalem undecimo anno cepit regni Sedechie: quem et ipsum captum duxit in Antiochiam, que tunc uocabatur Reblatha, ibique coram patre filiis interfectis, oculos Sedechie iussit auferri, excecatumque misit in caueam, et in ritum ferarum traxit in Babylonem;  completo uaticinio Ieremie, quod canebat: [a 1Kb] Intrabis in Babylonem, et non uidebis eam . Ad consolationem ergo populi Iudeorum, Babylonis ruina predicitur, quod quomodo Niniue metropolis Assyriorum, quorum reges Phul, et Theglathphalasar, et Salmanasar, et Sennacherib, decem tribus ceperant, Chaldeo uastante, subuersa est: ita etiam hec, que contra Deum superbierit, Medorum atque Persarum impetu subuertatur.

 In montem caliginosum eleuate signum, exaltate uocem, leuate manum. Montem caliginosum, siue tenebrosum, quod Hebraice dicitur NESPHE , Babylonem propter superbiam intellige. Isti sunt montes tenebrosi, tristitiam, et caliginem preferentes,  de quibus Ieremias ait: Date gloriam Domino Deo uestro, antequam offendant pedes uestri ad montes tenebrosos . Precipiturque uel Angelis, uel quibuslibet ministris, ut iubente Deo, et exaltata nuntiorum manu, uentura Babyloni captiuitas predicetur.

 Et ingrediantur portas duces: ego  mandaui sanctificatis meis, et uocaui fortes meos in ira mea exsultantes in gloria mea. Principes, et gigantes iuxta LXX Translatores Eusebius uirtutes Angelicas interpretatur, et pessimos demones, qui ad euersionem Babylonis missi sunt. Nos autem historie ordinem prosequentes, Medos esse dicimus. De quibus in consequentibus apertius Scriptura testatur, dicens: Ecce ego suscitabo super eos Medos, qui argentum non querant, nec aurum uelint. Nec mirum si Medos ad subuersionem Babylonis sanctificatos uocet, cum per Ieremiam ipsum Nabuchodonosor, quia eius imperio seruiebat, destruens preuaricatricem Ierusalem, seruum suum et columbam dixerit. Porro quod ait: Fortes meos, et exsultantes in gloria mea, ostendit eos non suis uiribus, sed Dei ira tam sublimis  regni potentiam subuertisse.

171  uox multitudinis in montibus, quasi populorum frequentium: uox sonitus regum gentium congregatarum. Dominus exercituum precepit militie belli uenientibus de terra procul a summitate celi. Dominus et uasa furoris eius, ut disperdat omnem terram. Medorum atque Persarum describitur impetus: quod multis secum auxiliis congregatis, Domino eorum exercitum precedente, ad uastitatem ueniant Babylonis, ut disperdant omnem terram: non quod totum orbem uastauerint, sed omnem terram Babylonis et Chaldeorum. Idioma est enim Sancte Scripture, ut omnem terram illius significet prouincie, de qua sermo est: quod quidam non intelligentes, ad omnium terrarum subuersionem trahunt.

  Ululate, quia prope est dies Domini: quasi uastitas a Domino ueniet. Apostropha fit ad populum Chaldeorum, ut uentura mala fletibus resonent: nec de ruina ambigant ciuitatis, cum Dominus uastator adueniat.

 Propter hoc omnes manus dissoluentur, et omne cor hominis tabescet et conteretur. Torsiones et dolores tenebunt: quasi parturiens dolebunt: unusquisque ad proximum suum stupebit: facies combuste uultus eorum. Hoc expositione non indiget: sed breuiter indicatur, quod tantum malorum pondus incumbat, ut pugnatorum Babylonis soluatur manus, et cor pauore languescat, et in morem parturientium feminarum dolor torqueat uiscera, et unusquisque  alterius querat auxilium, luridam faciem pallore circumferens: naturale est enim, ut imminentibus [Al. in ingentibus] malis alios sapere plus putemus.

 Ecce dies Domini uenit crudelis et indignationis plenus, et ire furorisque, ad ponendum terram in solitudinem, et peccatores eius conterendos de  ea. Crudelem diem uocat, non merito sui, [a 1Kb] sed populi. Non est enim crudelis qui crudeles iugulat: sed quod crudelis patientibus esse uideatur. Nam et latro suspensus patibulo, crudelem iudicem putat. Simulque solitudo et uastitas terre Babylonie nuntiatur: et causa uastitatis exponitur [Al. ponitur], quod propter accolas eius hec omnia fiant.

 Quoniam stelle celi et splendor earum non expandent lumen suum: obtenebratus est sol in ortu suo, et lune non splendebit 172 in lumine suo. uerbum Hebraicum [b 1Kb] CHISILE  LXX transtulerunt. Hebreus, quo ego preceptore usus sum, Arcturum interpretatus est. Nos generaliter sequentes Symmachum, stellam [Al. stellas] diximus. Est autem sensus, quod cum dies Domini crudelis  aduenerit, et furor eius uniuersa uastarit, pre timoris magnitudine mortalibus cuncta tenebrescant, et sol ipse et luna astraque rutilantia suum uideantur negare fulgorem. Unde et celum sacco induitur, quod scilicet tenebre cuncta operiant, et prementibus malis, nichil aliud sentiant homines, nisi quod mens uidere compellit.

 Et uisitabo super orbis mala, et contra impios iniquitatem eorum: et quiescere faciam superbiam infidelium, et arrogantiam fortium humiliabo. Ex hoc loco et ex superiore, ubi scriptum est, quod obtenebrescat sol in ortu suo, et luna caligine compleatur, et stelle fulgorem retrabant, et totius orbis iniquitas uisitetur, quidam putant non de Babylonis ruina, sed de mundi consummatione predici:  cum utique secundum superiora et orbis, qui Hebraice dicitur THEBEL , et Grece , Babylon intelligenda sit. enim lingua nostra habitatam sonat; et habitata propter ingentem populi multitudinem Babylon dicitur: ut ubi prius fuerat innumerabilis turba populorum, ibi sit uastitas et habitatio bestiarum.

 Pretiosior erit uir auro, et homo mundo obrizo. Causa manifesta quare Deus uisitet , id est, Babylonis mala: ut habitatore deserta redigatur in solitudinem. Pretiosum autem dicitur omne quod rarum est; quomodo et supra iuxta Historiam, pro hominum raritate apprehendere legimus septem mulieres unum uirum, dicentes: Panem nostrum comedemus, et uestimentis nostris operiemur;  tantummodo inuocetur nomen tuum super nos, et aufer opprobrium nostrum . Et in Samuelis uolumine continetur: Sermo Domini erat pretiosus in diebus illis , id est rarus. Nota quod in Hebraico pro generali auro PHAZ , pro obrizo OPHIR , scriptum est.

 Super hoc celum turbabo, et mouebitur terra de loco suo: propter indignationem 173 Domini exercituum, et propter diem ire furoris eius. uel eo sensu accipe, quo supra de stellis, et sole, et luna, et orbe exposuimus: uel , quod ab indignatione  Dei et celum triste sit, et terra moueatur, elementa quoque omnia iram Creatoris agnoscant.

 Et erit quasi damula fugiens, et quasi ouis, et non erit qui congreget. Babylonium significat et Chaldeum populum, quod ita pauidus ad irruptionem Medorum Persarumque fugiat, quasi damula et ouis ad rugitum leonis et ululatum lupi: nec habet defensorem aut principem, cuius sequatur imperium.

Unusquisque ad populum suum conuertetur, et singuli ad terram suam fugient. Postquam capta fuerit Babylon, et per portas eius intrarit hostilis exercitus, cuncta auxilia et diuersarum gentium turme, quibus prius ciuitas defensabatur, ad suas prouincias reuertentur.

  Omnis qui inuentus fuerit, occidetur: et omnis qui superuenerit, cadet in gladio. Qui non fugerit, mucrone ferietur: qui uero aut resistere uoluerit, aut reuerti, in tantum capte urbi non proderit, ut ipse quoque sanguinem [c 1Kb] fundat.

 Infantes eorum allidentur in oculis eorum: diripientur domus eorum, et uxores eorum uiolabuntur. Hoc est quod Dauid in spiritu prophetat: Filia Babylonis misera, beatus qui tribuet tibi retributionem tuam, quam retribuisti nobis. Beatus qui tenebit et allidet paruulos tuos ad petram . Tanta erit urbis uastitas et uictorum seuitia, ut nec innoxie parcatur etati, ut cuncte domorum diripiantur opes, et in conspectu maritali uxorum uioletur pudicitia.

  Ecce ego suscitabo super eos Medos, qui argentum non querant, neque aurum uelint. Apertum est quod latebat: quod nequaquam fortes et gigantes, Angeli intelligendi sunt et demones, sed Medorum gens, quorum princeps Darius primus Babyloniorum destruxit imperium, occiso Balthasar nepote Nabuchodonosor, qui Euilmerodach [Al. Euilmarodach] filius fuit . Tantam autem scribit Medorum Persarumque seuitiam, ut ardore sanguinis effundendi, aurum argentumque contemnant, 174 et oblatas opes pro luto reputent.

 Sed sagittis paruulos interficient, et lactentibus uteri non miserebuntur, et super filios non parcet oculus eorum. Interficientur paruuli, quorum uulnera erunt non minora quam corpora, et pregnantium  uteri secabuntur, elidenturque infantes, et ad ubera pressos filios crudelis uictor occidet.

 Et erit Babylon illa gloriosa in regnis, inclyta in superbia Chaldeorum: sicut subuertit Dominus Sodomam et Gomorrham: non habitabitur usque in finem, et non fundabitur usque in generationem et generationem. Audiuimus Medos, audiuimus Babylonem, audiuimus inclytam in superbia Chaldeorum: nolumus intelligere quod fuit, et querimus audire quod non fuit. Et hec dicimus, non quod tropologicam intelligentiam condemnemus, sed quod spiritualis  interpretatio sequi debeat ordinem historie: quod plerique ignorantes, lymphatico in Scripturis uagantur errore. Usque in presentem ergo diem prophetia Babylonis expletur: et sicut subuertit Deus Sodomam et Gomorrham: sic et ista subuersa non habitabitur in eternum. Pro illa enim Seleuciam et Ctesiphontem urbes Persarum inclytas fecerunt.

 Nec ponet ibi tentoria Arabs; nec pastores requiescent ibi: sed erunt ibi bestie, replebuntur domus eorum draconibus, et habitabunt ibi struthiones, et pilosi saltabunt ibi. Et respondebunt ulule in edibus eius, et Sirene in delubris uoluptatis. In tantum Babylon uastata erit atque deserta, ut ne ad pascua quidem armentorum et pecorum utilis sit. Non enim tendet ibi Arabs Saracenusque tentoria,  nec pastores post uestigia gregum fessi labore quiescent: sed inter parietinas et angustias ueterum ruinarum habitabunt SIIM : quod soli LXX bestias transtulerunt: alii ipso nomine quod apud Hebreos scriptum est, uolentes genera demonum intelligi uel phantasmata. Et replebuntur, inquit, domus, ut nos diximus, draconibus: ut Aquila transtulit, typhonibus, ut Symmachus [a 6Kb] OHIM , ipsum uerbum Hebraicum exprimens: LXX uero et Theodotio clamores, uel sonitus interpretati sunt. Quodque sequitur: Pilosi saltabunt ibi, uel incubones, uel satyros, 175 uel siluestres quosdam homines, quos nonnulli Fatuos [b 8Kb] ficarios uocant, aut demonum genera intelligunt. Pro ululis quoque omnes ipsum uerbum Hebraicum [c 1Kb] IIM , soli LXX onocentauros  transtulerunt. Sirene autem THENNIM  uocantur, quas nos aut demones, aut monstra quedam, uel certe dracones magnos [d 1Kb] interpretabimur, qui cristati sunt et uolantes. Per que omnia uastitatis et solitudinis signa monstrantur: quod tanta sit depopulatio urbis quondam potentissime, ut pre multitudine demonum ac bestiarum nullus in eam audeat pastorum, id est, deserti appetitor intrare. Didicimus a quodam fratre Elamita, qui de illis finibus egrediens, nunc Ierosolymis uitam exigit monachorum, uenationes regias esse in Babylone, et omnis generis bestias murorum eius [e 1Kb] tantum ambitu cerceri.

 Prope est ut ueniat tempus eius: et dies eius non elongabuntur. Instare dicit tempus  quo ab hostibus capienda sit. Post captiuitatem quippe Ierusalem, non multum tempus in medio, et a Medis Persisque uastata est

Miserebitur enim Dominus Iacob, et eliget adhuc  de Isrel, et requiescere eos faciet super humum suam. De hoc Sophonias plenius loquitur: Lauda, filia Sion; iubila, Isrel; letare et exsulta in omni corde, filia Ierusalem: quia abstulit Dominus iudicium tuum: auertit inimicos tuos . Significat autem tempus quo Cyrus rex Persarum captiuum populum Ierusalem redire permisit. Lege Esdre librum , Aggeum  et Zacariam , quando sub Zorobabel, et Iesu sacerdote magno, et Esdra, et Neemia, altare, Templum, murique urbis exstructi sunt.

 Adiungetur aduena ad eos, et adherebit domui Iacob, et tenebunt eos populi, et adducent eos in locum suum, et possidebit eos domus Isrel super terram Domini in seruos et ancillas: et erunt capientes  eos qui se ceperant, et subiicient exactores suos. Multos de diuersis gentibus cum populo Iudeorum Ierosolymam uenisse coniicimus, credentes Deo Isrel, et errorum idola relinquentes. Quod autem reducti sint ad litteras regis, et acceperint munera et impensas Templi, nulla dubitatio est. In hoc solum 176 arctari uidetur intelligentia, quomodo possederit Isrel in terra Domini uictores quondam suos, et subiecerint exactores, seruosque eos habuerint et ancillas. Nisi forte synecdochics totum intelligamus ex parte: quod tante postea felicitatis fuerint, ut de diuersis quoque per circuitum gentibus sibi seruorum et ancillarum familias compararint. Potest et in Assueri temporibus intelligi , quando occiso Holoferne hostilis ab Isrel est  cesus exercitus. Quod hereo littere, et in more serpentis terram comedo, tue est uoluntatis, qui historicam tantum interpretationem audire uoluisti.

 Et erit in die illa cum requiem dederit tibi Dominus a labore tuo, et a concussione tua, et a seruitute tua dura quia  ante seruiuisti: sumes parabolam istam contra regem Babylonis, et dices. Sermo dirigitur ad Isrelem, quod postquam reuersus fuerit Ierusalem, et iugum seruitutis excusserit, recordetur potentie quondam Nabuchodonosor, et culminis Babylonii, miserabilique eum uoce deploret: quia ad tantam uenerit calamitatem, ut hostibus quoque suis dignus miseratione uideatur.

 Quomodo cessauit exactor: requieuit tributum? Contriuit Dominus baculum impiorum, uirgam  dominantium cedentem populos in indignatione: plaga insanabili subiicientem in furore gentes, persequentem crudeliter: conquieuit et siluit: omnis terra gauisa est et exsultauit. uox ista plangentis et miserantis  est Isrelis, quomodo Dominus quondam uictorque terrarum, et tributis cuncta depopulans, contritus sit et redactus in nichil. Ille, inquam, qui fuit baculus impiorum, qui sceptrum et uirga regalis omnes furibunde percutiens, cuius plaga non poterat sustineri, qui fugientes quoque crudeliter persequebatur: quomodo conquieuit et humiliatus est, et ad ruinam eius omnis terra consiluit, uocem tantum [Al. tamen] letitie gestientis emittens?

 Abietes quoque letate sunt super te et cedri Libani: Ex quo dormisti, non ascendit qui succidat nos. Per abietes et cedros Libani principes gentium intellige, qui Nabuchodonosor percutiente succisi sunt, qui et ipsi in uocem letitie prorumpentes  dicunt: Ex quo ad inferna 177 deductus es, nullus alius potuit inueniri, qui magnos potentesque succideret.

 Infernus subter te conturbatus est, in occursum aduentus tui suscitauit tibi gigantes: omnes principes terre surrexerunt de soliis suis: cuncti principes nationum uniuersi respondebunt, et dicent tibi. Hec emphatics legenda sunt et scene modo; non quod facta sint, sed quod fieri potuerint: nisi forte animas regum quos interfecerat, insultantes regi Babylonio occurrisse credimus. Solatium enim malorum est, cum inimicos uiderint eadem sustinere.

 Et tu uulneratus es sicut nos, nostri similis effectus es: detracta est ad inferos superbia tua: concidit [Al. concidetur] cadauer tuum, subter te sternetur  tinea, et operimentum tuum erunt uermes. Sermo potentium et principum terre, quos supra cedros et abietes appellarat, ad regem Babylonium dirigitur in inferis constitutum. Iam non dolemus nos fuisse succisos, cum et tu eadem securi corrueris. Omnis potentia tua, et in celum eleuata superbia, ad terram detracta est. Ergone et tuum cadauer tineam sustentabit, et scatentium operiet uermium multitudo? Senties per mortem hominis uilitatem, qui Dei in te potentiam preferebas.

 Quomodo cecidisti de celo, lucifer, qui mane oriebaris: corruisti in terram qui uulnerabas gentes: qui dicebas in corde tuo: In celum ascendam, super sidera Dei exaltabo solium meum, sedebo in monte testamenti in lateribus Aquilonis; ascendam super  altitudinem nubium, ero similis Altissimo. Pro eo quod nos interpretati sumus ob facilitatem intelligentie: Quomodo cecidisti de celo, lucifer, qui mane oriebaris, in Hebraico, ut uerbum exprimamus ad uerbum, legitur: Quomodo cecidisti de celo, ulula fili diluculi. Significatur autem aliis uerbis lucifer; et dicitur ei quod flere debeat et lugere, qui quondam sic fuerit gloriosus, ut fulgori luciferi comparatus sit. Sicut, inquit, lucifer discutiens tenebras, ardens et rutilus illucescit; sic et tuus progressus in populos et publicum claro sideri similis uidebatur; sed cecidisti  in terram gentium uulnerator, qui per superbiam loquebaris: Tantam potentiam consecutus sum, 178 ut celum mihi restet et sidera ut sub pedibus meis superna debeant subiacere. Quamquam Iudei celum et astra Dei se uelint intelligi, ex eo quod sequitur: Sedebo in monte testamenti, id est, in Templo, ubi Dei iura sunt condita, et in lateribus Aquilonis, id est, in Ierusalem. Scriptum est enim: Montes Sion latera Aquilonis . Nec suffecerat superbie eius desiderare celestia, nisi ad tantam prorupisset insaniam, ut Dei sibi similitudinem uindicaret.

 uerumtamen ad infernum detraheris in profundum laci. Qui per superbiam dixerat: In celum ascendam, ero similis Altissimo, non solum ad infernum, sed ad infernum ultimum detrahitur. Hoc  enim significat laci profunditas, pro quo in Euangelio tenebras exteriores legimus, ubi est fletus et stridor dentium .

 Qui te uiderint, ad te inclinabuntur, teque prospicient : Numquid iste est uir qui conturbauit terram, qui concussit regna, qui posuit orbem desertum, et urbes eius destruxit; uinctis eius non aperuit carcerem? Et hec uox insultantium est atque mirantium, quomodo uastator omnium et ipse uastatus sit. Quod autem ait: uinctis eius non aperuit carcerem? magnitudo crudelitatis et impietatis exprimitur, ut etiam uinctos teneret in carcere: et non sufficerent miseris catene, nisi illos et tenebrarum horror includeret.

 Omnes reges gentiam, uniuersi dormierunt  in gloria, uir in domo sua. Tu autem proiectus es de sepulcro tuo quasi stirps inutilis, pollutus et obuolutus cum his qui interfecti sunt gladio, et descenderunt ad fundamenta laci; quasi cadauer putridum non habebis consortium, neque cum eis in sepultura. Narrant Hebrei huiusmodi fabulam: [a 1Kb] Euilmarodach qui, patre suo Nabuchodonosor uiuente per septem annos inter bestias, ante regnauerat, postquam ille restitutus in regno est, usque ad mortem patris cum Ioachim rege Iude in uinculis fuit: quo mortuo, cum rursus in regnum succederet, et non susciperetur a principibus, qui metuebant ne uiueret qui dicebatur exstinctus; ut fidem patris mortui faceret, aperuit sepulcrum, et cadauer eius unco et funibus traxit. 179 Et est sensus: Sepultis omnibus qui a  te interfecti sunt, tu solus insepultus iacebis. Alii uero locum istum sic interpretantur: Omnes anime apud inferos aliquam requiem accipient, tu solus in extremas tenebras religaberis. Omnium enim operieris sanguine, et uniuersorum te cruor premet uelut obuolutum sanie mortuorum. Symmachus hunc locum sic transtulit: Etiam cum his qui occiduntur in bello, non mereberis habere consortium sepulture. Pro eo autem quod nos diximus, quasi stirps inutilis, et in Hebreo legitur: CHANESER NETHAB , Aquila interpretatus est, quasi [b 1Kb] sanies polluta. NESER   autem proprie uirgultum appellatur, quod ad radices arborum nascitur, et quasi inutile ab agricolis amputatur: possumus id ipsum saniem tabemque intelligere. Simulque discimus quod infernus sub terra sit, dicente Scriptura: Usque ad fundamenta laci.

 Tu enim terram tuam disperdidisti, tu populum tuum occidisti. [a 1Kb] Iuxta LXX Interpretes qui dixerunt: Quia terram meam perdidisti, et populum meum occidisti, quid dicant, nulla dubitatio est. Terram enim Iudeam, et populum eius Isrel Nabuchodonosor interfecit et perdidit. Iuxta Hebraicum difficilis intellectus est, quomodo terram suam perdiderit, et populum suum occiderit: nisi forte hoc sensu accipiendum est, eos, quos tibi Deus in correptionem dederat,  tu penitus perdidisti. uel aliter: antiquum Assyriorum regnum, te multum superbiente et eleuante contra Deum ceruicem tuam, omnino destructum est. Si enim te egisses humiliter, et scisses mensuram tuam, Assyrius et Babylonius hucusque regnaret. Siue hoc modo: tam crudelis fuisti in externos, ut etiam subiectos tibi populos furibundus opprimeres.

 Non uocabitur in eternum semen pessimorum. Preparate filios eius occisioni in iniquitate patrum suorum: non consurgent, nec hereditabunt terram, neque implebunt facies orbis ciuitatum. Omnes historie consentiunt, quod occiso Balthasar nepote Nabuchodonosor, et succedente Dario in regnum Chaldeorum, 180 nullus de Nabuchodonosor deinceps  stirpe regnarit. Hoc ergo Scriptura predicit, quod in tantam Babylon ueniet uastitatem, ut etiam de semine regio nullus remaneat, sed propter impietatem patris omnis soboles deleatur. Pro eo autem quod nos in ultima parte sententie transtulimus, neque implebunt facies orbis ciuitatum, in Hebreo scriptum est pro ciuitatibus, ARIM , quod nos transferre possumus et aduersarios; ut sit sensus: nullus ex semine tuo qui cupiat reparare regnum, aduersarius suscitabitur. Secundum Septuaginta Interpretes, qui dixerunt: Semen pessimum, para filios tuos interfectioni propter peccata patris tui, quem sensum habeat, scire non ualeo.

 Et consurgam super eos, dicit Dominus exercituum: et perdam Babylonis nomen, et reliquias,  et germen, et progeniem, dicit Dominus. Et ponam eam in possessionem hericii, et in paludes aquarum:  et scopabo eam in scopa terens, dicit Dominus exercituum. Babylonem fuisse potentissimam, et in campestribus per quadrum sitam, ab angulo usque ad angulum muri, [b 1Kb] sedecim millia tenuisse passuum, id est, simul per circuitum sexaginta quatuor, [c 16Kb] refert Herodotus, et multi alii qui Grecas historias conscripserunt. Arx autem, id est, Capitolium illius urbis, est turris que edificata post diluuium, in [d 23Kb] altitudine quatuor millia dicitur tenere passuum, paulatim de lato in angustias coarctata, ut pondus imminens facilius a latioribus sustentetur. Describunt ibi templa marmorea, aureas statuas, plateas lapidibus auroque fulgentes, et multa alia que pene uideantur incredibilia. Hoc totum narrauimus, ut ostenderemus quod ad iram Dei omnis potentia puluis  sit, et fauille et cineri comparetur. Si liceret introire barbaras nationes, et uidere tante urbis extrema uestigia, uideremus possessionem hericii, et paludes aquarum, et uere completum esse quod nunc Isaie uocibus canitur: Scopabo eam in scopa terens; exceptis enim muris coctilibus, qui propter [e 1Kb] bestias concludendas post 181 annos plurimos instaurantur, omne in medio spatium solitudo est.

 Iurauit Dominus exercituum, dicens: Si non ut putaui, ita erit, et quomodo mente tractaui, sic eueniet ut conteram Assyrium in terra mea, et in montibus meis conculcem eum: et auferetur ab eis iugum eius, et onus illius ab humero eorum tolletur. Reuertitur ad presentia, hoc est, ad Sennacherib regem Assyriorum, qui Samariam Iudeamque uastauit,  et excepta Ierusalem, deleuit per circuitum omnia; et longe post futuris uicilia consociat, ut imminens auferatur metus: quia dicere poterant audientes: Nos presentem perpatimur obsidionem, iste multis post seculis uentura promittit. Est igitur ordo prophetie, quamquam post annos plurimos Babylon destruenda sit, et omne penitus stirpis Assyriorum et Chaldee seminarium disperdendum: tamen ut non timeatis uicinam captiuitatem, iurat Dominus  quod sua estimatio non fallatur, et quod mente conceperit, irritum non fiat. Hoc autem humano loquitur affectu, quod scilicet non fallatur qui falli non potest: Conteram, inquit, Assyrium in terra mea, et in montibus meis conculcabo eum. Una enim nocte centum octoginta  quinque millia exercitus Assyriorum Angelo uastante deleta sunt . Et auferetur ab his  qui obsidebantur in Ierusalem, iugum eius, et graue imperium quod omnibus imminebat, et pondus quo premebantur, in ipsum potius retrudetur. Fugiente enim Assyriorum rege in terram suam, liber cum populi reliquiis egressus est Ezechias.

 Hoc consilium quod cogitaui super omnem terram, et hec est manus extenta super uniuersas gentes. Dominus enim exercituum decreuit, et quis poterit infirmare? Et manus eius extenta, et qui auertet eam? Hoc loco quidam arbitrantur generalem esse contra omnem orbem prophetiam, et quod uastitas Babylonis et Assyrie ciuitatis typus sit consummationis mundi. Quibus nequaquam contradicimus, dum sciamus, hic omnem terram Assyriorum proprie significari, et uniuersas gentes socias regis Assyrii demonstratas.  Quidquid autem a Domino decretum est, nullius uirtute prohibetur. Et extentam manum eius, et ad percutiendum paratam, nemo poterit cercere.

182  Anno quo mortuus est rex Achaz, factum est onus istud. Quatuor reges Iudee titulo Prophete legimus esse prepositos: Oziam, Ioatham, Achaz, et Ezechiam, singulos sibi ordine et sobole succedentes, quorum Oziam mortuum supra legimus, referente Isaia: Anno quo mortuus est rex Ozias, uidi Dominum sedentem super solium excelsum et eleuatum. Ex quo intelligimus et uisionem sedentis Domini, et ea que precipiuntur Prophete, usque ad eum locum ubi scriptum est : Sicut terebinthus et sicut quercus que expandit ramos suos: semen sanctum  erit germen eius, sub Ioatham rege prophetatum . Tertius succedit Achaz filius Ioatham filii Ozie regis Iuda, sub quo ascendit Rasin rex Syrie, et Phacee filius Romelie, rex Isrel, in Ierusalem ad preliandum contra eam, et reliqua que Scriptura commemorat. Igitur sub Achaz usque ad presentem locum, quem nunc exponere nitimur, omnia que in medio posita sunt, uaticinata cognoscimus: quo mortuo quartas, id est, ultimus succedit Ezechias, sub quo omnis usque ad finem texitur liber.

 Ne leteris Philisthea omnis tu, quoniam comminuta est uirga percussoris tui: de radice enim colubri egredietur regulus, et semen eius absorbens uolucrem. Naturale est quod dicimus: mortuo rege aduersarum gentium, semper letantur inimici, ex rebus  nouis bella ciuilia et seditiones ac regnandi imperitiam prestolantes. Mortuo igitur Achaz peccatore, qui ambulauerat in uiis regum Isrel, et cognatione eis fuerat copulatus, intelligimus Philistheos e uicino fuisse letatos, et insultasse Isreli, quod maturo rege perdito, Ezechie iuueni subiacerent. Philistheos autem, ut supra diximus, Palestinos significat, quos alienigenas uulgata scribit editio: cum hoc non unius gentis, sed omnium externarum gentium uocabulum sit. Ne, inquit, leteris, o Philisthea, ne insultes populo meo, quod percussoris tui Achaz uirga confracta sit; quod baculus qui te ferire solitus erat, uideatur  morte contritus; quod coluber interfectus. Pro hoc enim nocentior nascetur Ezechias regulus, quem Greci uocant basiliscum, qui te suo aspectu interliciat, et spiritu oris occidat. Quomodo enim nulla auis reguli aspectum potest illesa transire: sed quamuis procul fuerit, eius ore sorbetur: 183 ita et tu a conspectu regis Ezechie totus peribis. Et pulchre seruauit metaphoram: quia enim serpentem et regulum nominarat, ore eius et spiritu dicit uolucres deuorari. Quod autem nullus regum Iuda sic percusserit Philisthiim, quomodo eos depopulatus est Ezechias, audi Regum librum: Ipse percussio Philisthiim usque ad Gazam, et usque ad terminos eius: a turre custodum usque ad urbes munitas . Pro eo autem quod nos transtulimus absorbens uolucrem, et  in Hebreo scriptum est SARAPH MOPHETH , interpretari potest, serpens uolans: ut sit sensus: de radice colubri nascetur regulus, et fructus illius, id est, reguli serpens uolans, ut draconem uolantem intelligas.

 Et pascentur primogeniti pauperum, et pauperes fiducialiter requiescent. Cum te percusserit regulus, et draco uolans tuos terminos deuastauerit, nequaquam insidiaberis Iude, et pauperculum populum meum tua fraude terrebis; sed pressus propriis angustiis, flebis calamitatem tuam. Humiles autem et pauperes, qui non in diuitiis et in potentia, sed in meo nomine confidebant, secura pace requiescent, et nullius hostis impetum formidabunt.

Et interire faciam in fame radicem tuam, et reliquias  tuas interficiam. Totum per figuras loquitur. Est autem sensus, quod, populo Dei fiducialiter requiescente, siccetur radix Philisthiim, et omnes reliquie consumentur.

 Ulula porta, [a 1Kb] clama ciuitas, prostrata est Philisthea omnis: ab aquilone enim fumus ueniet, et non est qui effugiat agmen eius. Portam uocat pro his qui in porta sunt, et ciuitatem pro habitatoribus ciuitatis. Sermonem quoque dirigit ad urbes Palestinorum quod eiulare debeant, et lugere ueniente Senacherib, et torrentis modo cuncta uastante. Sub rege enim Ezechia uenit Assyrius, et inter ceteras nationes uastauit Philistheos. Ad quos loquitur Ieremias: Ecce aque ascendent ab aquilone, et erunt quasi torrens inundans: et operient terram et plenitudinem  eius, urbem et habitatores ilius . Ab aquilone enim uenit Assyrius, et de eius ardore egredientes, Niniuem et nationes ceteras 184 subiugantes. Eo tempore quo hec canebantur, fumus ascendebat in excelsum, id est, rumor in populos uagabatur per ordinem cunctarum gentium, Phenices quoque et Palestinos esse uastandos.

 Quid [b 1Kb] respondebit nuntiis gentis? quia Dominus fundauit Sion, et in ipsa sperabunt pauperes populi eius. Quia dixerat, Nullus est qui effugiat agmen eius, uidebatur in generali sententia etiam  [a 1Kb] Iudas esse comprehensus. Si; inquit, quesierint Angeli gentis Assyrie, quare solus Iudas euaserit, respondete eis, quia Dominus fundauerit Sion, et ipse humilem populum sua uirtute protexerit: Pro Angelis  LXX transtulerunt reges , unius ALEPH littere errore decepti.

 Onus Moab: quia nocte uastata est Ar, Moab conticuit: quia nocte uastatus est murus, Moab conticuit. De onere, et pondere semel dixisse sufficiat. Hoc tantum breuiter admoneo, quod onus semper tristia consequantur. uisionem autem uel statim leta, uel in fine leta post tristia. Moab prouincia est Arabum, in qua fuit Balac filius Beor ; qui conduxit hariolum Balaam de Mesopotamia, ut malediceret Isrel, ubi et initiatus est  populus Beelphegor . Huius metropolis ciuitas AR , que hodie ex Hebreo et Greco sermone composita Areopolis nuncupatur; non ut plerique existimant quod , id est, Martis ciuitas sit. Interpretatur autem Ar et , id est aduersarius. Quante autem fuerit potentie, Ieremias testatur , dicens: Non est ultra exsultatio in Moab. Et iterum: Habuisti fiduciam in munitionibus tuis, et in thesauris tuis. Et iterum: Fertilis fuit Moab ab adolescentia sua, et requieuit in fecibus suis, nec transfusus est de uase in uas, et in transmigrationem non abiit, et idcirco permansit gustus eius in eo, et odor eius non est immutatus. Et in alio loco : Quomodo fracta est uirga fortis, baculus gloriosus? Et post modicum: Audiuimus  superbiam Moab, superbus est ualde. Sublimitatem eius, et arrogantiam, et superbiam, et altitudinem cordis illius ego scio, ait Dominus, et iactantiam eius. Sicut ergo contra Babylonem, et Philisthiim Propheta uaticinatus est, quod oppresserit populum Iudeorum; ita nunc uastitas 185 predicitur Moabitarum, id est, Arabie; ab Assyriis, et Babyloniis. Ab utraque enim gente uastati sunt, eo tempore quo Sennacherib captiuum duxit Isrel, et quando Nabuchodonosor subuertit Ierusalem . Insultauerat enim ad utramque hostem Ephraim et Iude, dicente Ieremia: Allidet manum Moab in uomitu suo, et erit in derisum etiam ipse. Fuit enim in derisum tibi Isrel, quasi inter fures reperisses eum . Propter uerba ergo tua, que  aduersus illum locutus es, captiuus duceris. Quod autem ait: Nocte uastata est AR, Moab conticuit, decorum  inuectionis principium, ut uastaretur in tenebris; qui de incestu patris nocte conceptus est. Nisi forte noctem pro magnitudine [b 1Kb] terroris accipimus: et credendum, quia sibi confidebat in muris, insidiis eam, et cuniculis fuisse superatam. Audiui quemdam Areapolitem, sed et omnis ciuitas testis est, motuterre magno in mea infantia, [c 1Kb] quando totius orbis littus transgressa sunt maria, eadem nocte muros urbis istius corruisse.

 Ascendit domus, et Dibon ad excelsa in planctum super Nabo, et super Medaba Moab ululabit. Ne molestum tibi sit quod per historie uiam gradior, ut enim hoc facerem, ipse uoluisti. Subauditur autem, domus regia, et urbs Dibon ad idola que in editis posita sunt ascendit: super Nabo, et super  Medaba, nobiles [d 1Kb] ciuitates, ululabit uniuersa prouincia. In Nabo enim erat Chamos idolum consecratum, quod alio nomine appellatur Beelphegor.

In cunctis capitibus eius caluitium, omnis barba radetur. Apud antiquos barbe capitisque rasura luctus indicium fuit. Per hec ergo magnitudo meroris ostenditur, Ieremia contra Moab eadem conclamante: Omne caput caluitium, et omnis barba radetur, et in cunctis manibus colligatio, et super omne dorsum cilicium .

 In triuiis eius accincti sunt sacco; super tecta eius, et in plateis eius omnis ululatus descendet in fletum. Non erunt priuate 186 lacryme, publicum luctum publica lamenta resonabunt; nec matrone, nec uirgines, nec etas parua puerorum, nec  fracti senum gressus tenebuntur domibus, pudorem et imbecillitatem extrema captiuitas nesciet.

 Clamabit Esebon et Eleale. Nomina ciuitatum Moabitice prouincie, quarum Esebon urbs fuit quondam regis Amorrheorum, de qua idem Ieremias, Ignis egressus est de Esebon, et flamma de medio Seon. Interpretatur autem Esebon, cogitatio, et ideo Ieremias alludens ad nomen, contra Esebon, ait, cogitauerunt mala 

Usque Iaza audita est uox eorum. Urbs Iaza  Mortuo mari imminet, ubi est terminus prouincie Moabitarum. Hoc ergo indicat, quod usque ad extremos fines ululatus prouincie personabunt. Unde et Ieremias ait: De clamore Esebon, usque Eleale et Iaza dederunt uocem suam .

Super hoc expediti Moab ululabunt, anima eius ululabit  sibi. uerbum Hebraicum ELUSE , pro quo Aquila , id est, expeditos, et exertis humeris, Symmachus accinctos interpretatus est, quidam putant non uiros, sed nomen urbis intelligi, que hodie appellatur Eluza, et est in Moabitidis partibus sita. Possumus autem et hoc dicere, quod uniuersa pugnatorum fortitudo corruerit, et mutuis fletibus omnis terra resonarit. Sin autem Eluse, ut Aquila uoluit, exertis humeris intelligantur, ille nobis sensus suggeritur, quod ad plangendum cuncti nudauerint pectora.

 Cor meum ad Moab clamabit. Propheta loquitur dolentis affectu, uel quod hostes quoque creatura Dei sint, in quos tot mala superueniant: uel quod tantis calamitatibus opprimendi, ut etiam  inimicis miserabiles fiant. Idipsum Ieremias ait: Propterea cor meum ad Moab quasi tibia resonabit.

uectes eius usque ad Segor uitulam conternantem. Et Ieremias: A Segor, inquit, usque ad Oronaim uitulam conternantem. 187 De hac et in libris [a 1Kb] Questionum Hebraicarum diximus, et nunc breuiter annotamus, quod ipsa sit quinta urbs post Sodomam, et Gomorrham, Adamam, et Seboim, que ad preces Lot parua seruata est. Appellaturque Bala, id est, absorpta, tradentibus Hebreis, quod tertio terre motu prostrata sit. Ipsa est que hodie Syro sermone uocatur Zoora , Hebreo Segor, utroque paruula. Possumus uitulam conternantem pro perfecta etate accipere. Sicut enim tricesimus annus in hominibus, ita in pecudibus ac iumentis tertius robustissimus  est. uectes quoque pro terminis, et robore intellige, eo quod Segor in finibus Moabitarum sita sit, diuidens ab eis terram Philisthiim.

Per ascensum enim Luith flens ascendet. Et Ieremias: Per ascensum Luith plorans ascendet in fletum. Intelligimus autem cliuum esse itineris quod ducit ad Assyrios, et per hoc captiuitatem significari.

Et in uia Oronaim clamorem contritionis leuabunt. Rursum Ieremias: uox clamoris Oronaim, uastitas, et contritio magna. Longum est, si uelim de singulis dicere, cum perspicuum sit uel urbium in Moab, uel locorum esse nomina, que deserunt transmigrantes.

 Aque enim Nemrim deserte erunt. Hoc oppidum super mare Mortuum est, salsis aquis, et  ob hoc ipsum sterilibus. Siue autem allusit ad nomen, siue quod ante non fuerat, post uastitatem accidit, ut etiam aque in amaritudinem uerterentur.

Quia aruit herba, defecit germen, uiror omnis interiit. Non ut quidam putant, uere propter steriles  Nemrim aquas omnis herba exaruit, sed per metaphoram Scriptura loquitur. Et est sensus, in cuncto Moab aque Nemrim erunt salse et amare; quomodo ibi nulla herba pullulat, sic totam prouinciam siccitas consequetur, id est, a Segor usque ad Oronaim, a finibus usque fines. Id ipsum Ieremias: Aque Nemrim pessime erunt .

 Secundum magnitudinem operis, et uisitatio eorum: ad torrentem salicum ducent eos. Pro salicibus in Hebreo legimus 188 ARABIM , quod potest et Arabes intelligi, et legi ORBIM , id est, uilla in finibus eorum sita, cuius a plerisque [b 1Kb] accole in monte Oreb Elie prebuisse alimenta dicuntur: quod nomen propter ambiguitatem transfertur et in coruos, atque Occidentem, locaque campestria.  Est autem sensus: iuxta morbi magnitudinem erit uisitatio. uisitationem hic non pro remedio, sed pro plaga accipe. uisitabo, inquit, in uirga iniquitates eorum, et in uerberibus peccata eorum . Torrentem salicum, Babylonie accipe flumina, de quibus Dauid, In salicibus in medio eius suspendimus organa nostra : siue uallem Arabie, per quam pergitur ad Assyrios.

 Quoniam circuibit clamor terminum Moab, usque ad Agallim ululatus eius, et usque ad puteum Elim clamor eius. Eadem prope omnia, et Ieremias scribit. Sunt autem urbes, et loca Moabitarum, in quibus clamor, et eiulatio captiui populi describitur.

 Quia aque Dibon replete sunt sanguine.  Ubi prius erat luxuria propter irriguos agros, et fontes iugiter emanantes, ibi pre multitudine interfectorum riui sanguinis fluent.

Ponam enim super [c 1Kb] Dibon additamenta his qui fugerint de Moab leonem, et reliquiis terre. Ne quis Scriptoris uitium putet, et errorem emendare dum uult, faciat, una urbs et per M, et per B, litteram scribitur: E quibus Dimon, silentium interpretantur; Dibon, fluens. Indito utroque nomine propter latices qui tacite fluant, usque hodie indifferenter et Dimon et Dibon hoc oppidulum dicitur. Quod autem ait: Ponam super Dibon additamenta, et questionem facere uidebatur, quid esset, sequenti uersiculo demonstrauit dicens: His qui fugerint de Moab leonem, et reliquiis terre: ut etiam qui fuga lapsi sunt, a bestiis  consumantur. Quamquam et per metaphoram leonem, regem hostium possumus intelligere, ut potentiam eius quasi rugitum nemo possit euadere.

 Emitte Agnum, dominatorem terre, de petra deserti ad montem filie Sion.  Quod interpretamur, non est Historia, 189 sed prophetia. Omnis autem prophetia enigmatibus inuoluitur, et precisis sententiis, dum de alio loquitur, transit ad aliud: ne si ordinem Scriptura conseruet, non sit uaticinium, sed narratio. Et est sensus: O Moab, in quam deseuiturus est leo, et de qua ne reliquie quidem saluari poterunt, habeto solatium hoc: Egredietur de te Agnus immaculatus qui tollat peccata mundi, qui dominetur in orbe terrarum. De petra deserti, hoc est, de Ruth, que mariti morte uiduata, de Booz genuit Obed et de Obed Iesse, et de Iesse Dauid, et de Dauid Christum. Montem autem filie Sion, aut ipsam urbem Hierosolymam interpretabimur, aut iuxta sacratam intelligentiam, Ecclesiam, que sit in uirtutum culmine  constituta.

 Et erit, sicut auis fugiens, et pulli de nido auolantes, sic erunt filie Moab in transcensu Arnon. Redit ad ordinem quem ceperat: Cum posuero, inquit, his qui fugerint de Moab, et reliquiis terre leonem seuissimum, qui eorum artus, ossaque confringat, tunc pauidi auolabunt, et omnes filie, id est, uille, et urbes prouincie Moab, in transcensu Arnon migrabunt, qui est terminus Amorrheorum, et Moabitarum. Transcensum autem et hic ponens, captiuitatem significat.

 Ini consilium, coge concilium: pone quasi noctem umbram tuam in meridie, absconde fugientes, et uagos ne prodas. Habitabunt apud te profugi mei: Moab, esto latibulum eorum a facie uastatoris,  finitus est enim puluis, consummatus est miser, defecit qui conculcabat terram. Pro misero in Hebraico legitur SOD , quod potest et uastator intelligi. Loquitur autem ad Moab, ut consilium salutis inueniat, et senibus congregatis, cogat salutare concilium. uis, inquit, saluus esse, et Dei misericordiam promereri? In clara luce, et aperta fuga populi mei, tu quasi nox et umbra esto, suscipe fugientes, uagosque ne prodas. Et hoc quare dixerit, statim infert: Habitabunt apud te profugi mei. uastata enim Ierusalem, et omni Iudea que confinis est Moabitis, ad te meus populus transmigrabit. Esto igitur latibulum eorum, nec timeas impetum uastatoris, quia sicut puluis cito transibit: et depopulator uniuerse terre, qui conculcabat eam, 190  et suis pedibus subiiciebat, aura flante disperiet. Quidam locum hunc male de Antichristo interpretantur, ut putent Sanctos eo tempore propter uiciniam urbis Hierosolyme ad Arabas transituros, et nunc eis precipi, ne prodant fugientes ad se.

 Et preparabitur in misericordia solium, et sedebit super [a 1Kb] illud in ueritate, in tabernaculo Dauid, iudicans et querens iudicium, et uelociter reddens quod iustum est. Hebrei locum istum sic interpretantur: Fugato Assyrio, regnabit Iude Ezechias uir iustus, et retinebit solium Dauid, subiectum sibi populum Dei iudicans in ueritate. Alii de Christo  intelligunt. Finito Antichristi puluere, et uastatore sublato, qui conculcabat uniuersam terram, rex Christus adueniet, qui sedebit in tabernaculo Dauid, et in die iudicii reddet cunctis pro operibus suis. Nec est ulla dubitatio, quin capitulum hoc de Christo uaticinetur. Sed nos in primo aduentu idipsum intelligere possumus, atque in Ecclesie tabernaculo demonstrare, quod in omni terra Moab Ecclesiarum tropea surgentia Christi testentur imperium.

 Audiuimus superbiam Moab, superbus est ualde: superbia eius, et arrogantia eius, et indignatio eius, plusquam fortitudo eius. Idcirco ululabit Moab ad Moab, uniuersus ululabit: his qui letantur super muros cocti lateris, loquimini plagas  eius. Rursum ad presentia redit, et superbie arguit Moab, quod multo plus elatus sit quam eius fortitudo poscebat, et propter hanc superbiam ululaturus sit Moab ad Moab, id est, populus ad urbem, uel metropolis ad prouinciam, et cuncta ululatibus terra resonabit super muros cocti lateris, de quibus et Ieremias ait: Ideo super Moab eiulabo, et ad Moab uniuersum [Al. uniuersam] clamabo, ad uiros muri fictilis lamentantes . Per hec autem et potentiam pristine felicitatis, et plagas repentine subuersionis ostendit.

 Quoniam suburbana Esebon deserta sunt: [b 1Kb] uinea Sabama. Inter Esebon et Sabama uix quingenti passus sunt, et per metaphoram uinee, omnis prouincie significat uastitatem.

 Domini gentium exciderunt flagella eius. Seruat translationem quam ceperat, ostendens reges gentium, qui uastauerant Moab, omnes uiculos castellaque depopulatos.

191 Usque ad Iazer peruenerunt: errauerunt in deserto: propagines eius relicte sunt: transierunt mare. Flagella et propagines populum fugitiuosque eius intellige: et transitum maris captiuitatem in Babylonem, de qua postea lecturi sumus, Onus deserti maris.

 Super hoc plorabo in fletu Iazer, uinea Sabama: inebriabo te lacryma mea, Esebon et Eleale. uox plangentis Prophete, et magnitudinem uastitatis lacrymarum magnitudine contestantis, flentisque uineam Iazer, et Sabama, et Esebon, et Eleale, urbes  quondam ualidissimas, Assyrio putante succisas.

Quoniam super uindemiam tuam, et super messem tuam uox calcantium irruit. Calcatores uuarum et uindemie letitiam congregantes, hostium exercitus intellige, et quod in ipso letitie tempore captiuitatis tempus aduenerit.

 Et auferetur letitia, et exsultatio de Carmelo. Idioma Scripturarum est, quod semper Carmelum montem opimum, atque nemorosum, qui Ptolemaidi imminet, et in quo orauit Elias, fertilitati et abundantie comparet, ac per hoc significat  omnem letitiam, et fertilitatem de uberrimis quondam urbibus auferendam.

Et in uineis non exsultabit, neque iubilabit. Subauditur prior uindemiator, id est, colonus Moabitidis prouincie. Denique statim subiecit:

uinum in torculari non calcabit qui calcare consueuerat: uocem calcantium abstuli. Nequaquam in uindemia letus uindemiator [a 1Kb] celeuma cantabit, sed ubique hostilis uastitas, et uictorum orietur clamor.

 Super hoc uenter meus ad Moab quasi cithara sonabit, et uiscera mea ad murum cocti lateris. Ne quis putaret planctum Prophete exsultationis indictum, per quam inimicos populi Isrel gauderet esse captiuos, ex affectu, et ex intimo cordis dolore, et potentissimam quondam urbem subrutam lugere  se dicit.

 Et erit, cum apparuerit quod laborauit Moab super excelsis suis, ingredietur ad sancta sua, ut obsecret, et non ualebit. Ultima miseria est, nec in his, quos semper uenerata est, habere subsidium. Deserta, inquit, uiribus tuis, et cunctis propugnatoribus interfectis, perges ad idola, delubra ueneraberis, nec 192 in illis reperies auxilium, quibus uastitas tecum communis adueniet.

 Hoc uerbum quod locutus est Dominus ad Moab ex tunc. Ex quo putas tempore? uidelicet ex eo, quo creatus est Moab. Et Dominus ait: Moabite et Ammonite non intrabunt in Ecclesiam Dei . Siue ex tunc pro antiquo tempore intelligamus, quod olim diuina sententia ista decreta  sint, non quod prescientia Dei causam uastitatis attulerit; sed quod uastitas futura Dei maiestati prenota sit.

 Et nunc locutus est Dominus, dicens: In tribus annis quasi anni mercenarii, auferetur gloria Moab super omni populo multo, et relinquetur paruus et modicus nequaquam multus. Prophetia ista, ut supra diximus, mortuo Achaz contra Moabitas dirigitur, regnante Ezechia, sub quo decem tribus a Sennacherib rege Assyriorum in captiuitatem ducte sunt. Itaque sicut mercenarius solis exspectat occubitum, et diebus ac noctibus finem operis prestolatur, ut statutam mercedem accipiat: sic et post tres annos et Moab, Assyrio ueniente, delebitur, et uix pauci relinquentur in terra, qui subrutas habitent  ciuitates, et desertos agros exerceant. Potest et de Babylonica captiuitate predici, quod post captam Ierusalem, et transitum annorum trium, Moab a Chaldeis uastanda sit, siue quod in trium annorum spatio nulla eis danda sit requies.

 Onus Damasci: Ecce Damascus desinet esse ciuitas: et erit sicut aceruus lapidum in ruina. Derelicte ciuitates Arer gregibus erunt, et requiescent ibi, et non erit qui exterreat. Et cessabit adiutorium ab Ephraim, et regnum a Damasco, et reliquie Syrie sicut gloria filiorum Isrel  erunt, dicit Dominus exercituum. Post Babylonem et Philistheos et Moab, ad Damascum, id est, Aram sermo conuertitur, [b 109Kb] que et ipsa regalis quondam ciuitas fuit, et in omni Syria tenuit principatum: necdum florebant Antiochia et Laodicia et Apamia, quas urbes, post Alexandrum et Macedonum imperium, auctas esse cognouimus. Quia igitur semper decem tribubus contra Iudam prebebat auxilium, ut Regum et Paralipomenon narrat historia: etiam ipsis uastitatem ab Assyriis appropinquare 193 significat, dicente rege Assyriorum: Cepi Arabiam, et Damascum, et Samariam. Sicut enim illas cepi, et uniuersa regna, capiam et te. Et in Regum uolumine legimus: Ascendit rex Assyriorum Damascum, et cepit eam, et transtulit in Cyrenem .  Rasin quoque interfecit, qui erat rex Damasci: que omnia, Ezechia Hierosolymis regnante, perpessa est. Ecce, inquit, Damascus desinet esse ciuitas; iam uicina captiuitas est: iam Assyrius suum mouit exercitum. Et erit sicut aceruus lapidum in ruinam, ut tantummodo parietine ac pristine potentie uestigia in ruinarum magnitudine demonstrentur. Derelicte ciuitates Arer gregibus erunt. Arer, myrice interpretatur, que proprie arbor, in solitudine et salsa humo nascitur, et per hoc uastitas demonstratur. Requiescent ibi, subauditur greges, et non erit qui exterreat. Tanta enim erit solitudo, ut nec insidiator timendus sit. Et cessabit adiutorium ab Ephraim: nequaquam decem tribus in illa contra Iudam habebunt auxilium. Et regnum a Damasco;   subauditur, cessabit. Quando autem dicit cessare regnum et quiescere, non perpetuam significat uastitatem, sed aufert in presens potentiam, per quam in omni Syria ante regnabat. Et reliquie Syrie sicut gloria filiorum Isrel erunt, dicit Dominus exercituum. Quomodo, inquit, decem tribus Assyrio populante delete sunt, et omnis gloria earum in captiuitatem ducta est: sic pauci, qui in Damasco resederint, immutabuntur, et habebunt gentis gloriam socie. Gloriam per ironiam dictam accipe, pro ignominia. Hoc autem totum fiet, quia Dominus locutus est, cuius uerba irrita esse non possunt. Quidam hanc prophetiam eamdem putant esse, quam in Ieremia legimus: Dissoluta est Damascus, uersa est in fugam, tremor  apprehendit eam, angustia et dolores tenuerunt eam quasi parturientem . Et iterum: Succendam ignem in muro Damasci, et deuorabit menia Benadab. Sed sciendum quod ab Ieremia Babylonia captiuitas Damascene urbis describitur, id est, paucorum quos 194 Assyriorum rex reliquerat in ea. Isaias autem uicinam ab Assyriis captiuitatem nuntiat. Alii estimant de Romana captiuitate predici, quoniam  et Iudeorum captus est populus; et Damascus cui imperabat Areta, similem sustinuit seruitutem: ut cuncta que super eam scripta  sunt, ad Christi tempus, et ad Apostolorum mysteria transferantur.

 Et erit in die illa, attenuabitur gloria Iacob, et pingues carnes eius marcescent. Quando, inquit, Damascus capta fuerit, et ciuitas esse desierit, et talis eam gloria coronauerit, qualis coronauit Isrel, id est, decem tribus: tunc omne presidium, et pinguissime carnes, et refugium emarcescet Iacob: nequaquam enim habebit, quibus iunctis uastet Ierusalem. Legimus supra quod ascenderit Rasin rex Syrie et Phacee Filius Romelie, rex Isrel, in Ierusalem, ad preliandum contra eam: nuntiatumque sit domui Dauid: Requieuit Syria super Ephraim, de quibus Propheta loquitur ad Achaz: Noli timere, et cor tuum ne formidet a duabus caudis  titionum fumigantium horum, in ira furoris Rasin regis Syrie, et filii Romelie, eo quod consilium inierit contra te Syria pessimum Ephraim et filius Romelie.

 Et erit sicut congregans in messe quod restiterit, et brachium eius spicas leget: et erit sicut querens spicas in ualle Raphaim. Et relinquetur in eo sicut racemus, et sicut excussio olee duarum aut trium oliuarum in summitate rami, siue quatuor aut quinque in cacuminibus eius fructus eius, dicit Dominus Deus Isrel. Qui presentem Damasci uastitatem sub Romano intelligunt regno, hec de Apostolis significata contendunt, quod quomodo pauce spice et oliue remanere soleant in agro uel in arboribus, sic reliquie Isrel saluentur; maxime quia sequatur: In die illa inclinabitur homo  ad factorem suum, et oculi eius ad Sanctum Isrel respicient, id est, ad Christum. Duas oliuas, et tres, et quatuor, et quinque, quatuordecim Apostolos interpretantur, id est, duodecim qui electi sunt, et tertiumdecimum [a 250Kb] Iacobum, qui appellatur frater 195 Domini; Paulum quoque Apostolum uas electionis . Qui uero Assyriorum temporibus putant completa que dicta sunt, hoc uolunt intelligi, quod sub Assyria captiuitate Damascus non sit omnino deleta, sed translatis quibusdam in Cyrenem, alia pars cultorum terre dimissa sit, que et ipsa postea Babylonio uastante deleta est: donec sub Macedonibus et [b 1Kb] Ptolemeis rursum instauraretur, et in aduentu Christi esset quidem ciuitas, sed non tante potentie quante antea fuerat. Et est sensus:  tam pauci remanebunt in Damasco, quam solent post messores pauce remanere spice, quas in ualle Raphaim latissima et potentissima solent pauperes legere: uel in olea pauce oliue, que diligentiam legentis euaserint.

  In die illa inclinabitur homo ad factorem suum, et oculi eius ad Sanctum Isrel respicient. Et non inclinabitur ad altaria, que fecerunt manus eius, et que operati sunt digiti illius: et non respicient lucos et delubra. Hoc Christi temporibus putant esse completum, quando destructo regno Damasci, perpetuum Saluatoris successit imperium, et idololatrie error est imminutus. Pia quidem uoluntas interpretantium, sed non seruans historie ordinem. Nos autem dicimus, quod subuersa Damasco, et decem tribubus ductis in Assyrios, residui tribuum qui erant ex Isrel, ad Ezechie litteras conuersi sint ad cultum Dei, et ad templum Ierusalem aduenerint, sicut Paralipomenon narrat historia . Deleta ergo Damasco, conuertentur homines  ad factorem suum, id est, ad eum qui eos creauit, et oculi eorum nequaquam idola que fecerant in Bethel et in Dan, sed Deum respicient, contemnentes delubra et altaria, que operati sunt digiti eorum.

 In die illa erunt ciuitates fortitudinis eius derelicte sicut aratra, et segetes que derelicte sunt a facie filiorum Isrel, et erit deserta. Hoc non loquitur contra Damascum, sed contra decem tribus, que uocabantur Isrel; ut quomodo ad aduentum ex Aegypto populi Dei, [c 1Kb] omnes gentes que incolebant terram repromissionis, subito pauore conterrite aratra dimiserunt, aceruosque 196 frugum et media opera, salutem pedibus requirentes: sic et terra Isrel multo tempore desolata permaneat. Unde miror pro aratris et aceruis frugum uoluisse Aquilam  interpretari, testam et Emir; Symmachum, siluam et Amir; LXX, Amorrheos et Eueos. Solus Theodotio Hebraicum uerbum posuit, ARS ET EMIR: quod apud eos emendatius legitur HORES  ET AMIR , id est, uomeres et acerui segetum.

 Quia oblita es Dei Saluatoris tui, et fortis adiutoris tui non es recordata. Ista, inquit, perpetieris, o Isrel, quia reliquisti Deum Saluatorem tuum, qui te liberauit ex Aegypto, qui tibi gentes subiecit inimicas: et adiutoris tui non es recordata.

Propterea plantabis plantationem fidelem, et germen alienum seminabis. Hoc pressius et per ironiam legendum. Quia, inquit, oblita es Dei Saluatoris tui, et fortis adiutoris tui non es recordata: num idcirco plantare debebis plantationem fidelem, et non potius  alienum seminare germen, quod hostis eripiat? uel certe sic: filios meos, qui de populi mei stirpe generati sunt, ideo fundasti in terra, ut eos alienos et pessimos facias.

 In die plantationis tue labrusca, et  mane semen tuum florebit. Ablata est messis in die hereditatis, et dolebit [Al. dolebis] grauiter. Hos, inquit, operum tuorum fructus capies: uitis tua Sorec degenerabit in labruscam, semen tuum spem promittet in germine; sed cum maturitas aduenerit, ab alio demetetur. Et tunc dolebis grauiter, quando sperata et pene iam tenta perdideris.

 ue multitudini populorum multorum, ut multitudo maris sonantis: et tumultus turbarum, sicut sonitus aquarum multarum: sonabunt populi, sicut sonitus aquarum inundantium: et increpabit eum, et fugiet procul: et rapietur sicut puluis montium a facie uenti, et sicut turbo coram tempestate. In tempore uespere: et ecce turbatio in matutino, et non subsistet. Hec est pars eorum, qui uastauerunt  nos, et sors diripientium nos. Qui superiorem Damasci captiuitatem a Romanis illatam estimant, et hoc quod scriptum est: Inclinabitur homo ad factorem suum, et oculi eius ad Sanctum Isrel respicient, ad Christi, et Apostolorum tempora referunt. 197 Nec non illud quod sequitur: Plantabis plantationem fidelem, et germen alienum seminabis: in die plantationis tue labrusca, et cetera, [a 1Kb] de infidelitate sentiunt Iudeorum. Et hoc capitulum quod nunc proposuimus, super Ethnicis interpretantur, qui persequuntur Ecclesiam. Illud quoque quod sequitur, Increpabit eum, et fugiet procul, de diabolo accipiunt, tropologica interpretatione uastitatem persecutorum, et demonum demonstrantes. Nos autem ceptum sequimur ordinem, et historica fundamenta historico  culmine protegimus. ue, inquit, uniuersis gentibus, que militauerunt contra populum meum, quarum tantus impetus fuit, ut maris fluctibus cequandus sit. Sed cum uenerint seuientes, et inundauerint terram meam, tunc princeps earum Sennacherib ab eo fugiet increpatus, et sicut puluis uento raptante dispergitur, et turbo in sublime uoluitur in tempestate: sic ille appropinquabit quidem Ierusalem, obsidens eam: sed percutietur ab Angelo; ueniet mane, et deletum potentie sue uidebit exercitum. Et hec erit pars eorum qui uastauerunt nos. Hoc Propheta loquitur uel ex persona populi, uel se ipsum iungens genti sue . Postea legimus: Egressus est Angelus Domini, et percussit in castris Assyriorum centum octoginta quinque millia:  et surrexerunt mane, et ecce omnes cadauera mortuorum. Et egressus est, et abiit, et reuersus est Sennacherib rex Assyriorum et habitauit in Niniue.

 ue terre cymbalo alarum que est trans flumina Aethiopie. uerbum Hebraicum  SELSEL , quod Symmachus, sonitum, [b 21Kb] Theodotion, aues interpretati sunt, et nos in cymbalum uertimus. Aquila bis umbram transtulit. Sed sciendum quod umbra SEL  dicitur, hic autem syllaba ipsa geminatur. Ex quo possumus dictum intelligere: ue terre, que in umbra alarum suarum pollicetur auxilium. Et cum Scriptura dicat: Qui habitat in adiutorio Altissimi, in protectione Dei celi commorabitur , pro quo in Hebreo scriptum 198 est, In umbra Omnipotentis commorabitur: ipsam Dei similitudinem habere se iactans, et in periculis constituta aliis suffragari repromittit. Significat autem siue No, Aegypti ciuitatem, que nunc Alexandria dicitur, siue Aegyptum, in qua semper Ierusalem quasi super quassatam arundinem  innixa est, que confracta manum perforat incumbentis. Et est hic ordo pulcherrimus: ut quomodo in priori uisione sermo propheticus Damasco minabatur, quod decem tribus in illa habuerint auxilium, misericordiam Dei rogantes: sic etiam nunc Aegypto uastitas predicetur; ob cuius auxilium Dei neglecta sit inuocatio. Ipsa est enim terra, que est trans flumina Aethiopie, id est, trans riuos Nili fluminis, quem de Aethiopia in Aegyptum fluere nemo dubitat. Potest Aegyptus alarum cymbalum dici propter uelocitatem frugum: uelox quippe et concitus auium uolatus reddit cymbali sonitum. Quidam ex eo quod sequitur: Qui mittit in mari legatos, et in uasis papyri super aquas, Romanum regnum intelligunt et omnem historiam referunt ad uespasiani et Titi  tempora, a quibus Hierosolyma subuersa est. Sed hoc fidei nostre non conuenit, ut minetur Dominus regno Romano, quare impiam gentem subuerterit, et rursum in montem Sion dicat munera deferenda, nisi forte et hec spiritualiter in Ecclesia accipiamus.

 Qui mittit in mari legatos, et in uasis papyri super aquas. Ite, angeli ueloces, ad gentem conuulsam et dilaceratam, ad populum terribilem, post quem non est alius, ad gentem exspectantem et conculcatam, cuius diripuerunt flumina terram eius. Apud Hebreos et Aegyptus et Aegyptius et Aegyptii, uno uocabulo nuncupantur MESRAIM . Hoc dictum sit, ne quis in uerbo hereat, cum pro genere feminino masculinum inuenerit, id est, pro terra hominem, quia et nunc dicitur: Qui mittit in mari legatos, hoc est,  ipsa Mesraim, ipse Aegyptius, eo quod de Alexandria, que tunc, ut diximus, No uocabatur, 199 legati missi sunt Hierosolymam et in uasis papyri, id est, [c 1Kb] epistolis, siue nauibus, suum illis auxilium promittentes, dixerint: Ite uelociter ad Iudeorum gentem  conuulsam, et Assyriorum impugnatione laceratam; ad populum quondam terribilem, qui Dei utebatur imperio, ad cuius potentiam nullus alius comparandus est: ad gentem, que Dei semper exspectabat auxilium, et nichilominus ab hominibus conculcatur: cuius terram flumina, id est, diuersi reges depopulati sunt. Alii autem putant, quod apostropha dirigatur ad Dominum, et sit sensus: O Deus, qui mittis in mare seculi istius Prophetas, et quasi per epistolas nauigantes, populum commonens, tuis imperas nuntiis: ite uelociter ad gentem meam laceratam atque conuulsam, ad populum robustissimum, qui omnibus quondam in circuitu gentibus terrori fuit, qui semper Dei exspectauit auxilium, et pro peccatorum magnitudine, quod sperat, non meretur  accipere: cuius diuersarum gentium reges uastauere terram, et cetera que sequuntur. Eusebius Cesariensis historicam interpretationem titulo repromittens, diuersis sensibus euagatur, cuius cum libros legerem, aliud multo reperi, quam indice promittebat. Ubicumque enim eum historia defecerit, transit ad allegoriam, et ita separata consociat, ut mirer eum noua sermonis fabrica in unum corpus lapidem ferrumque coniungere. Hoc breuiter admonui, [a 1Kb] ne quis nos putet ex illius fontibus mutuasse que dicimus; nam et in presenti capitulo aduersum Iudeos et Hierosolymam dicit prophetiam dirigi, quod in principio fidei christiane ad totas gentes epistolas miserint, ne susciperent passionem Christi: et miserint usque ad Aethiopiam et Occidentalem  plagam, totumque orbem huius blasphemie disseminatione compleuerint.

 Omnes habitatores orbis qui moramini in terra, cum eleuatum fuerit signum in montibus, uidebitis, et clangorem tube audietis. Cuncte, inquit, gentes, per circuitum, quando meam iussionem, quasi signum in montibus eleuatum, meumque 200 imperium, quasi clangorem tube sublimiter resonantis audieritis, tunc uidebitis quid preceperim.

 Quia hec dicit Dominus ad me: Quiescam, et considerabo in loco meo. Quid est quod locutus est Dominus ad Prophetam? Hoc quod sequitur: donec ueniant que precepi, in mea sede requiescam: ut Iudei putant, in Templo; ut nos, in celestibus. Et considerabo, inquit, qui rerum finis adueniat.

 Sicut meridiana lux clara est, et sicut nubes roris in die messis. Sicut in toto die nichil est clarius meridie, quando sol de medio celo rutilat, et omnem orbem pariter illustrat, et sicut in estu et calore torrente, quando nudus messor excoquitur, et operis  magnitudinem anhelitus probat, gratissima est roris temperies, [b 1Kb] si arentes stipulas matutinus humor secabiles faciat: ita meus sermo, quem considerabo in loco meo, cunctis in me credentibus gratus adueniet.

 Ante messem enim totus effloruit, et immatura perfectio germinauit, et precidentur ramusculi eius falcibus, et que derelicta fuerint, abscindentur et excutientur. Et relinquentur simul auibus montium et bestiis terre, et estate perpetua erunt super eum uolucres, et omnes bestie terre super illum hyemabunt. Quia de meridie dixerat, et nubem roris in estate ac messe premiserat, et ab agricultura translationem sumpserat, seruat eam in reliquis, describens Aegypti superbiam, et populi illius uastitatem,  et cadauera per uniuersam prouinciam, que a uolucribus deuoranda sint. Quomodo enim ante maturitatem segetes erumpentes, cito pereunt, et antequam perfectio temporis ueniat, germinantes inutiles sunt: sic, inquit, Aegyptii populi quasi rami inutiles falcibus precidentur, et cuncte propagines nudabuntur. Ac ne putares eum de uinea dicere, et non de hominibus, uertit metaphoram in historie ueritatem: Et relinquentur, inquit, simul auibus montium, et bestiis terre. Aues enim et bestie non abscisos arborum ramos, sed cadauera deuorant. Legamus plenius Ezechiel, ubi prophetat 201 contra Pharaonem et contra Aegyptum: et hec omnia apertissime scripta reperiemus . Quodque dicit: Aestate perpetua erunt super eum uolucres, et omnes bestie  super illum hyemabunt, aut uere interfectorum significat multitudinem, aut per eamdem translationem demonstrat, quod a cunctis gentibus uastandus sit.

 In tempore illo deferetur munus Domino exercituum a populo diuulso et dilacerato, a populo terribili, post quem non fuit alius: a gente exspectante, exspectante et conculcata, cuius diripuerunt flumina terram eius, ad locum nominis Domini exercituum montem Sion. Post Aegypti uastitatem et deletum eius imperium, nequaquam Isrel in umbre illius uanitate confidet, sed reuertetur ad Dominum, et sua munera deferet ad montem Sion, id est, in templum eius, et illum solum rogans, cuius uerum eternumque presidium est. Hoc autem sub Zorobabel et Iesu, et Ezra ac Neemia factum intelligimus.  LXX, pro eo quod nos diximus: exspectantem, exspectantem, et in Hebraico scriptum est, sperantem, sperantem, econtrario interpretati sunt , id est, non sperantem. Et ob hanc causam dederunt occasionem Eusebio, [c 208Kb] ut hoc de gentibus magis, que nec spem habeant, nec Testamentum  Dei, nec Prophetas, intelligendum putauerit, quam de Iudeis: quod ab ipsis postea Ecclesie, que in specula constituta est, dona mittenda sint, et offerende uictime spirituales.

 Onus Aegypti. Ecce Dominus ascendet supra nubem leuem, et ingredietur Aegyptum, et mouebuntur simulacra Aegypti a facie eius, et cor Aegypti tabescet in medio eius. Moris est Scripturarum, obscuris manifesta subnectere, et quod prius sub enigmatibus dixerint, aperta uoce proferre. Unde et in presenti loco, quia contra Aegyptum fuerat comminatus: ue terre obumbranti alis, que est trans flumina Aethiopie, et cetera que propheticus sermo contexuit: nunc manifestiorem fecit intelligentiam, et ad ipsam comminans Aegyptum  loquitur, quod nequaquam per Angelos, sed ipse Dominus ueniat super nubem leuem, id est, uelocem, et ingrediatur 202 Aegyptum, et idola Aegypti contremiscant, tabescatque cor fortium, et Ezechielis [Al. Ieremie] uaticinium compleatur: Disperdam simulacra, et cessare faciam idola de Memphis . Quidam totam hanc prophetiam ad Saluatoris tempora referunt, quando ingressus est super nubem leuem, id est, corpus humanum, quod ex uirgine assumpserat, nullo humane commixtionis semine pregrauatum: siue quod a nube leui portatus sit, id est, corpore uirginali, et ad ingressum eius omnes demones contremuerint, tuncque prima idolorum ruina fuerit, presentiam Domini ferre non sustinens.

  Et concurrere faciam Aegyptios aduersus Aegyptios, et pugnabit uir contra fratrem suum, et uir contra amicum suum, ciuitas aduersus ciuitatem, et regnum aduersus regnum. Ingresso Aegyptum Domino, et potentissimam gentem sui presentia destruente, erit prima uictoria dissidere Aegyptios contra Aegyptios, et aduersum se rebelli odio dimicare: quod temporibus Assyriorum et Nabuchodonosor regis Babylonii factum esse, manifestum est, aliis sedentibus, et aliis repugnantibus. Quod autem hec de Babylonica captiuitate predicat, Ieremias testis est, dicens: uitula elegans atque formosa Aegyptus, stimulator ab Aquilone ueniet ei. Et rursum: Confusa est filia Aegypti, et tradita in manu populi Aquilonis . Ezechiel quoque  pari prophetie auctoritate consentiens: Et cessare, inquit, faciam multitudinem Aegypti in manu Nabuchodonosor regis Babylonis. Et iterum: Confortabo brachia regis Babylonis, daboque gladium meum in manu eius, et confringam brachia Pharaonis. Et scient quia ego Dominus, cum dedero gladium meum in manu regis Babylonis, et extenderit eum super terram Aegypti, et dispergam Aegyptum in nationes . Si autem ad tempora referimus Saluatoris, illud de Euangelio sumamus exemplum: Nolite putare quod ueni pacem mittere super terram: non ueni pacem mittere, sed gladium. ueni enim diuidere uirum aduersus proximum suum, et filiam contra matrem suam, et nurum contra socrum  suam, et inimici hominis domestici eius . Et rursum in alio loco: Erunt diuisi duo in tres, et 203 tres in duo: pater contra filium, et mater contra filiam, et nurus contra socrum .

 Et disrumpetur spiritus Aegypti in uisceribus eius, et consilium eius precipitabo: et interrogabunt simulacra sua et diuinos suos, et pythones et hariolos. Cum seditio fuerit orta in Aegypto, siue Babylonio seruire cupientibus, siue nolentibus iugo eius colla submittere: siue aliis Christo credentibus, aliis repugnantibus, disrumpetur et scindetur spiritus Aegypti, non eadem cunctis uolentibus, et omne consilium eorum redigetur ad nichilum. Tunc ibunt ad simulacra sua; et diuinos, et hariolos, ac  uates, magicisque edoctos artibus interrogabunt, cur ista acciderint.

 Et tradam Aegyptum in manu dominorum crudelium, et rex fortis dominabitur eorum, ait Dominus Deus exercituum. Duplicem intelligentiam sequimur: uel Chaldaicorum temporum, quando a Nabuchodonosor Aegyptus expugnata est; uel Romani imperii, quando Antonio Cleopatraque superatis, Augustus Cesar Aegyptum subiugauit. Babylonios fuisse crudeles, omnis Scriptura testatur, qui paruulis non pepercerint, et suis eos iaculis uulnerarint, nec pregnantibus sint miserti. Romanum autem regnum fortissimum, et Danielis Scriptura testatur , exponens quartam bestiam habentem dentes et ungues ferreos.

  Et arescet aqua de mari, et fluuius desolabitur atque siccabitur, et deficient flumina, attenuabuntur et siccabuntur riui aggerum. Calamus et iuncus marcescent, nudabitur alueus riui a fonte suo, et omnis sementis irrigua siccabitur, arescet, et non erit. Naturale est, ut cum per iram Dei captiuitas uenerit, indignationem eius pestilentia subsequatur, et aduersum eos qui offenderint Deum, cuncta simul elementa deseuiant. Unde scriptum est in alio Propheta , et uolucres in ere deficere, et pisces in aquis, ut omnia humano usui subtrahantur. Hoc dicimus, si simpliciter siccitatem Nili fluminis et riuorum eius uoluerimus accipere. Sin autem per metaphoram: in fluuio regnum, et in riuis duces eius intelligimus; et in uirore et iunco et  papyro cunctam Aegypti abundantiam, ut per eas res, opes Aegypti describantur, 204 quarum Aegyptus fertilissima est. Legamus Ezechiel, ubi rex Pharao draco magnus habitare describitur in fluminibus, et dicit: Meus est fluuius, et ego feci memetipsum. Et audit: Ponam frenum in maxillis tuis, et agglutinabo pisces fluminum tuorum in squamis tuis, et extraham te de medio fluminum tuorum, et uniuersi pisces tui squamis tuis adherebunt, et proiiciam te in deserto . In aduentu autem Christi hec omnia intelligenda sunt, iuxta illud quod supra legimus: Desertum faciet Dominus mare Aegypti. Et rursum: Immittet Dominus manum suam super fluuium Aegypti uiolentum, et percutiet eum in  septem uallibus, ita ut pertranseat eum quis calceato pede: quod scilicet omnis error Aegyptiarum aquarum, et artes malefice, quibus subiectis populis illudebant, Christi siccentur aduentu. Quodque dicit: Arescet aqua de mari, et historice possumus accipere, non mare magnum significari, sed lacum Mareotiden, eo quod Scriptura omnes congregationes aquarum appellet maria. Possunt et hyperbolice dicta intelligi. Quodque sequitur: Nudabitur alueus riui a fonte suo, describit quod riuus et fons arescant simul.

 Et merebunt piscatores, et lugebunt omnes mittentes in flumen hamum, et expandentes rete super faciem aque marcescent. Et confundentur qui operantur linum, plectentes, et texentes subtilia: et erunt irrigua eius flaccentia: omnes qui faciebant lacunas  ad capiendos pisces. Et hoc dupliciter accipe, quod uastata Aegypto, et cuncta prouincia ariditate siccata, mereant piscatores, et lugeant qui in flumen mittebant hamum, et qui operabantur retia ac sagenas, et texebant iunco diuersi generis uascula, id est, principes et regii generis, atque rectores: et quod in aduentu Christi omnes peruersi generis piscatores, qui contra Apostolicam disciplinam capiebant homines in perditionem, et stulta sapientia texebant retia et sagenas, quibus perditos irretirent, confusi sunt, et nullus aut rarus in Aegypti terra [a 1Kb] sit talis piscator. Hoc opere uidemus expletum, quod Ecclesiarum tropea consurgunt, et in omni Aegypto idola corruerunt.

 Stulti principes Taneos, sapientes  consiliarii Pharaonis dederunt consilium insipiens: 205 quomodo dicetis Pharaoni: Filius sapientium ego, filius regum antiquorum? Ubi sunt nunc sapientes tui? annuntient tibi, et indicent, quid cogitauerit Dominus exercituum super Aegyptum. Stulti facti sunt principes Taneos, emarcuerunt principes Mempheos: deceperunt Aegyptum angulum populorum eius. Tanim metropolim fuisse Aegypti, et Psalmista declarat, quod ibi Moyses multa signa fecerit, que in Exodo describuntur: Posuit in Aegypto signa sua, et prodigia sua in campo Taneos . Memphim quoque magicis artibus deditam, pristini usque ad presens tempus uestigia erroris ostendunt. Et hoc breuiter indicatur, quod Babylonia uastitate ueniente, omnia Magorum consilia, et eorum qui futurorum  scientiam promittebant, stultitie coarguantur, et in aduentu Christi cuncta redigantur in nichili, non inuenientibus consilium Aegypti uatibus, quomodo dogma opprimant christianum. Idioma autem Scripturarum est, ut angulum pro regno ponant, eo quod populos contineat, et quasi in tota domo fortissimum sit. Unde et Christus duorum populorum parietes continens, lapis dicitur angularis . Quodque intulit: Quomodo dicetis Pharaoni, filius sapientium ego, filius regum antiquorum,  significat quod Egyptii heroas et deos auctores sue gentis simulent, [b 1Kb] Oron, et Isin, et Osirin, et Tiphonem.

 Dominus miscuit in medio eius spiritum uertiginis: et errare fecerunt Aegyptum in omni opere suo, sicut errat ebrius et uomens: et non erit Aegypto opus quod faciat, caput et caudam incuruantem, et refrenantem. Primum de interpretatione dicamus, et postea de his que scripta sunt, disseremus. Pro spiritu uertiginis interpretari potest et spiritus erroris. In eo quoque quod nos transtulimus, incuruantem, et refrenantem, possumus dicere incuruum et lasciuientem, ut intelligamus senem et puerum, Nos autem uerbum Hebraicum [c 1Kb] AGMON  dum celeriter que scripta sunt uertimus, ambiguitate  decepti, refrenantem diximus, quod significantius Aquila transtulit , id est, qui nichil recte agit, sed omne peruersum, ut puerum significaret. Est igitur sensus: Stulti facti sunt principes Taneos, et sapientes consiliarii Pharaoni dederunt 206 consilium insipiens, et emarcuerunt principes Mempheos, et deceperunt Aegyptum angulum populorum, quia Dominus miscuit eis spiritum erroris atque uertiginis, ut ignorent quid loquantur, et errare faciant Aegyptum. Et sicut ebrius et uomens egerit quod ingesserat, et ubi sit, nescit, sed iacet mentis aliene: sic nullum habebit Aegyptus opus, siue consilium, quod aut caput habeat, aut finem, aut senibus conueniat, aut pueris, quorum alii per nimiam etatem desipiunt atque delirant, alii per  lasciuiam et infantiam ignorant quid agant. Hoc autem siue in Babylonia uastitate, siue in aduentu Christi, et iuxta litteram, et iuxta spiritualem intelligentiam recipere uolueris, habebit consequentiam.

 In die illa erit Aegyptus quasi mulieres, et stupebunt et timebunt a facie commotionis manus Domini exercituum, quam ipse mouebit super eam. Et erit terra Iuda Aegypto in festiuitatem: omnis qui illius fuerit recordatus, pauebit a facie consilii Domini exercituum, quod ipse cogitauit super eam. Melius reor etiam proprium errorem reprehendere, quam dum erubesco imperitiam confiteri, in errore persistere. In eo quod transtuli, Et erit terra Iuda Aegypto in festiuitatem, pro festiuitate in Hebraico  legitur AGGA , quod interpretari potest et festiuitas  et timor, quod significantius Aquila transtulit , cum aliquis pauidus, et tremens circumfert oculos, et aduenientem formidat inimicum. Ergo si uoluerimus in bonam partem accipere, quod recordatio Iude Aegypto sit gaudii, recte festiuitas dicitur. Sin autem, ut arbitror, in timorem pro festiuitate uertitur, intelligamus formidinem uel pauorem, quod cum Nabuchodonosor uenerit, et omnes uirorum fortium  manus quasi mulierum fuerint dissolute, etiam uocabulum Iude terrori sit Aegypto, quia dum ei uult auxilium prebere, tanta mala perpessa sit. De nostris temporibus nemo dubitat, quod comparatione Christianorum omnes Ethnici quasi mulieres sint, infirmas habentes sententias, et quidquid dixerint uerti in stultitiam, dum stupeant tantam gentis conuersionem, et mirentur atque intelligant 207 manum Domini, et quicumque gentilium nominis christiani fuerit recordatus, imbecillitatem idololatrie timore fateatur.

 In die illa erunt quinque ciuitates in terra Aegypti loquentes lingua Chanaan, et iurantes per Dominum exercituum: ciuitas solis uocabitur una. Pro ciuitate solis, nescio quid uolentes LXX interpretati  sunt [a 8Kb] asedec, quam quidam nostrorum [b 134Kb] urbem iustitie interpretatur, et ductus errore, quod iuxta Hebraicum ARES  scriptum sit, terram putat, que aliis litteris scribitur. Melius ergo transtulit Symmachus, ciuitas solis uocabitur una: ARES enim uerbum ambiguum et testa dicitur et sol, eo quod utrumque areat, et siccum sit. Hunc locum non intelligens Onias, templum exstruxit in Aegypto in [c 16Kb] oppido . Lege Iosephi Historias . Alii Ares, id est, , hoc est, testam, urbem Ostracinem intelligi uolunt, et ceteras iuxta Rhinocoruram, et Casium ciuitates, quas usque hodie in Aegypto lingua Chananitide, hoc est, Syra loqui manifestum est: et putant e uicino Syros atque Arabas a Nabuchodonosor in  illam terram fuisse translatos. Porro qui in aduentu Christi, et Romano imperio prophetiam disserunt, quinque ciuitates, uel legem Domini [d 1Kb] , que in Alexandria primum interpretata est [e 216Kb] , uel quinque  Ecclesie ordines, episcopos, presbyteros, diaconos, fideles, catechumenos sentiunt: aut certe spiritualem legis intelligentiam, de qua et Apostolus ait: uolo quinque uerbis loqui in Ecclesiis in sensu meo, quam decem millibus uerborum in lingua : et quod una quinque ciuitatum appelletur ciuitas solis, 208 uidelicet iustitie, in cuius pennis est sanitas.

 In die illa erit altare Domini in medio terre Aegypti, et titulus iuxta terminum eius Domino. Et erit in signum, et in testimonium Domino exercituum in terra Aegypti. Clamabunt enim ad Dominum a facie tribulantis: et mittet eis Saluatorem, et propugnatorem qui liberet eos. Et cognoscetur Dominus ab Aegypto, et cognoscent Aegyptii Dominum in  die illa, et colent eum in hostiis, et muneribus, et uota uouebunt Domino, et soluent. Ab hoc loco usque ad finem Aegyptie uisionis, siue Ponderis, et Iudei et nostri de Christi aduentu intelligi uolunt; sed illi uota sua differunt in futurum, nos quasi iam transacta retinemus. Diem autem pro tempore accipe: quamquam sub Onia Iosephus hec facta contendat, qui profugus in Aegyptum, cum turba plurima Iudeorum edificauit templum, et altare, et prophetiam Christi cassa implere temeritate conatus est. Ita autem [f 237Kb] unum altare dicitur, quomodo una fides, et unum baptisma, et una Ecclesia. Et titulus iuxta terminum eius Domino, haud dubium quin Euangelium, et Apostolorum scripta significet. Quomodo enim supra iuxta Tropologicam intelligentiam terra  Iuda Aegypto formidabilis, siue solemnis, uetus intelligitur Testamentum: sic et titulus in terminis Aegypti, Euangeliorum historia demonstratur. Denique iungit: Et erit in signum, et in testimonium, Dominice  uidelicet passionis. Tunc hi qui crediderint, concurrentibus Aegyptiis contra Aegyptios, et pugnante uiro contra fratrem suum, et ciuitate contra ciuitatem dimicante: cum persecutionis tempus [a 1Kb] ingruerit, 209 implorabunt Domini misericordiam, statimque Saluator adueniet, id est, iehsu, hoc enim in lingua nostra sonat. Et cognoscetur Dominus ab Aegyptiis, et cognoscent eum, siue persecutores qui fuerint superati, siue credentes presenti auxilio liberati. Et colent eum in hostiis et muneribus, uotaque uouebunt Domino et soluent. Respondeant Iudei: Lege preceptum est, ut altare non fiat nisi in loco uno quem elegerit Dominus Deus, et hostie tantum a Sacerdotibus Leuitici generis immolentur . Ecce Isaias aperte docet quod Aegyptii  cognoscant Dominum, et colant eum, et hostias, et munera offerant, et uota uoueant atque persoluant. Si Aegyptii sacerdotium habent, impletur et in illis Pauli testimonium dicentis: Translato sacerdotio, necesse est ut legis translatio fiat .

 Et percutiet Dominus Aegyptum plaga, et sanabit eam: et conuertentur ad Dominum, et placabitur eis, et sanabit eos. Quem enim diligit Dominus, corripit, castigat autem omnem filium quem recipit. Persecutio non ad negationem credentium, sed ad probationem pertinet, et coronam.

 In illa die erit uia de Aegypto in Assyrios, et intrabit Assyrius in Aegyptum, et Aegyptius in Assyrios: et seruient Aegyptii Assur. Ante [b 349Kb] aduentum Christi unaqueque gens suum habebat regem,  et de alia ad aliam nullus ire poterat nationem: in Romano autem imperio unum facta sunt omnia. Doctus lector ueteres reuoluat historias, et ab Euphrate usque ad Tigrim, omnem in medio regionem Assyriorum fuisse cognoscat. Ergo quos ueteres Assyrios, nunc nos uocamus Syros, a parte totum appellantes. Quod autem dicitur: Aegyptii seruient Syris, uel sic accipiendum, quod Romane legiones Syro instructe  milite Aegyptum custodiant, aut quod utriusque gentis inter se commercia sint, et abundantiam Aegypti Syrie suscipiant ciuitates, sicut econtrario Palestine et Phenicis bonis Aegyptus irrigetur. Quidam nostrorum male hec ad mille annos referunt, et more Iudaico in consummatione mundi 210 futura pronuntiant,  quando Antichristus de Assyriis ueniens, Aegyptum Aethiopiamque possederit.

 In die illa erit Isrel tertius Aegyptio et Assyrio, benedictio in medio terre, cui benedixit Dominus exercituum, dicens, Benedictus populus meus Aegypti, et opus manuum mearum Assyrio: hereditas  autem mea Isrel. Nequaquam Isrel inter Aegyptum et Assyrium medius elidetur, nunc Antiochis et Demetriis ad se [c 1Kb] Iude trahentibus regnum, nunc Ptolemeis possessionem eius sibi uindicantibus; sed et ipsa sub Romano imperio, ac per hoc Christi imperio constituta, erit eius conditionis, cuius et Aegyptus et Assyrii, et benedicetur in omni terra. Quia ex Sion exibit lex, et uerbum Domini de Ierusalem. Tunc dicetur a Domino: Benedictus populus meus Aegypti: quando nequaquam Moyse, sed Christo Domino preeunte, infinita hominum millia solitudines repleuerint, et Pharaone submerso, dixerint in deserto: Cantemus Domino, gloriose enim magnificatus est: equum, et ascensorem deiecit in mare . Tunc et opus manuum Domini  erit in Assyriis; he enim uel maxime gentes monachorum florent examinibus, Aegyptus, et Mesopotamia, et pari inter se pietate contendunt. Hereditas autem Christi Isrel, hoc est, natiuitatis, et crucis, et resurrectionis, ascensionisque eius loca, ad que de toto orbe concurritur.

 Anno quo ingressus est Thartam in Azolum, cum misisset eum Sargon rex Assyriorum, et pugnasset contra Azotum, et cepisset eam. In tempore illo locutus est Dominus in manu Isaie filii Amos, dicens: uade et solue saccum tuum de lumbis tuis, et calceamenta tua tolle de pedibus tuis: et fecit sic, uadens nudus et discalceatus. Dixitque Dominus: Sicut ambulauit seruus meus Isaias nudus et discalceatus, trium annorum signum, et portentum erit  super Aegyptum, et super Aethiopiam. Sic minabit rex Assyriorum captiuitatem Aegypti, et transmigrationem Aethiopie, iuuenum et senum nudam et discalceatam, discoopertis natibus, ignominiam Aegypti. Et timebunt, et confundentur ab Aethiopia spe sua, et ab Aegypto gloria sua. Et 211 dicet habitator insule huius in die illa: Ecce hec erat spes nostra, ad quos confugimus in auxilium, ut liberaret nos a facie regis Assyriorum, et quomodo effugere poterimus nos? Totam posuimus capituli huius continentiam, ut per partes singula disseramus. Azotus que Hebraice dicitur ESDOD , urbs fuit potentissima Palestine de quinque urbibus: hanc Sargon rex Assyriorum, qui septem nominibus appellatur, misso duce exercitus sui, cui nomen erat Thartan, cepit et tenuit. Eo  igitur tempore quo uicina ciuitas capta est, precipitur Isaie, ut deposita saccea tunica , et calceamentis e pedibus, que LXX caligas uocant, nudus et discalceatus incederet, typum prebens captiuitatis Aegyptie et Aethiopum, qui Aegyptiis in  adiutorium fuerant: quod quomodo Isaias nudus ambularet, et feditatem cernentibus nudis natibus demonstraret: ita omnis Aegyptus atque Aethiopia, populante Assyrio, nude fierent, et nichil omnino in terra remaneret. Nec hoc aliquis putet superiori felicitati, que Aegyptiis repromittitur, esse contrarium: quia ibi post mala de futura beatitudine predicatur: hic autem presens narratur captiuitas, per quam deleto Isrel et Damasco, et Philistiim, recta uia perrexit Aegyptum, et ipsos pariter Aethiopesque superauit. Quod ne cui uideatur ambiguum, ipsius Isaie ponamus testimonium: Reuersus autem Rapsaces, inuenit regem Assyriorum preliantem aduersus Lobnam: audierat enim quia profectus esset de Lachis: et audiuit de Tharaca rege Aethiopie dicentes:  Egressus est ut pugnet contra te . Simulque discimus obedientiam prophetarum, quod uir nobilis  non erubuerit nudus incedere; sed Dei preceptis nichil honestius iudicans, deposuerit saccum, quo abiecto nudus fuerit, unam prius habens tunicam, et ipsam cilicinam. Quod autem dicitur: Trium annorum signum, et portentum erit super Aegyptum et super Aethiopiam, hoc significat, quod tribus annis ab Assyriis Aegyptus uastanda sit et Aethiopia. Tunc, inquit, dicet habitator insule huius, hoc est, Ierusalem 212 que uicinarum gentium fluctibus tunditur: Heccine erat spes nostra? et ad hos confugimus, ut nobis preberent auxilium, qui se de captiuitatis  malo eruere non quiuerunt? Est igitur hic ordo prouidentie Dei, omne hominum genus ineffabili iudicio dispensantis. Contra Dei iram Isrel sperauit in Damasco: diruatur ciuitas que aduersum illius uoluntatem impiis prestat auxilium. Iudas sperauit in Aegyptiis: et Aegyptus destruatur. Aegyptii confisi sunt in Aethiopibus: Aethiopes quoque uincantur ab Assyriis. Assyrii superbierunt, non Dei, sed suarum uirium arbitrantes esse uictoriam: et ipsi uincantur a Babyloniis. Babylon eleuauit contra Deum caput: et ipsa a Medis Persisque superetur. Perse et Medi ex parte persecuti sunt populum Dei, et aries seuissimus ad Orientem et Occidentem omnes populos uentilauit; ueniat hircus Alexander, et conterat eum pedibus suis. Et iste qui ultra modum  erectus est, ueneno pereat, regnumque eius diuidatur in partes: et cum multo tempore inter se collisum fuerit, Romano uincente, populetur. Romanus ipse ferratis dentibus unguibusque sanctorum carnes, et cruento ore lacerauit: excidatur lapis de monte sine manibus, et potentissimum primum regnum ac ferreum, deinde fragile et infirmum, in testarum modum conterat .

 Onus deserti maris. Nisi in consequentibus huius capituli legerem: Babylon dilecta facta est mihi in miraculum. Et iterum: Cecidit, cecidit Babylon, et omnia sculptilia deorum eius contrita sunt in terra. Et supra: Ascende Elam, et obside Mede: dubitarem quod esset hoc Pondus, quod deserto  mari imponitur: Perspicuum ergo est, quod desertum mare Babylon appellatur, Ieremia dicente ex persona Dei: Et desertum faciam mare eius, et siccabo terram illius, et erit Babylon in tumulos arenarum . Mare autem propter multitudinem habitantium dicitur. Unde et supra Aegypti multitudo mari comparata est. Desertum faciet Dominus mare Aegypti. Quod autem Medi et Perse pugnauerint contra Babylonem, et subuerterint eam, in supradicto Ieremia legimus: Acuite sagittas, implete pharetras. Suscitabit Dominus spiritum regum Medorum 213 et contra Babylonem mens eius, ut perdat eam, quoniam ultio Domini est, ultio Templi sui. Super muros Babylonis leuate signum, augete custodiam, eleuate custodes, preparate insidias: quia cogitauit  Dominus, et fecit quecumque locutus est contra Babylonis habitatores. Et rursum: Leuate signum in terra, clangite buccina in gentibus, sanctificate super eam gentes, annuntiate contra illam regibus Ararat, Menni, et Ascenez, numerate contra eam Tapsar, adducite equum quasi bruchum aculeatum. Sanctificate contra eam gentes, reges Medie, duces eius et uniuersus magistratus eius, cunctamque terram potestatis eius. Et commouebitur terra, et turbabitur, quia uigilauit contra Babylonem cogitatio Domini, ut ponat terram Babylonis desertam, et inhabitabilem .

 Sicut turbines ab Africo ueniunt, de deserto uenit de terra horribili. uisio dura nuntiata est mihi. uox Babylonii populi timentis inducitur, siue ipsius Babylonis, quod audiat Medos et Elamitas  contra se exercitum preparare, et uenire de solitudine, ponitque comparationis exemplum. Sicut, inquit, ab Africo uento uehemens tempestas uenire consueuit: ita mihi de solitudine uastitas uenit, de terra horribili, cuius ne nomen quidem audire possum absque formidine. uisio dura nuntiata est mihi: quid enim durius quam presens captiuitas?

Qui incredulus est, infideliter agit: et qui depopulator est, uastat. Potest in Hebreo ita legi: Qui cedis, cede; et qui uastas, uasta, ut ad ipsum Elamitem et Medum prophetie uaticinium dirigatur, hortantis eum implere quod cepit, intrepidum ascendere, obsidere potentissimam ciuitatem. Sin autem sic legitur, ut transtulimus, quasi de persona tertia dicatur, qui incredulus est, infideliter agit: et qui depopulator est,  uastat: cum superioribus copulandum est, in quibus sibi Babylon uisionem duram predicat nuntiatam.

Ascende Elam, obside Mede: omnem gemitum eius cessare feci. Ne timeas, inquit, o Persa et Mede, Babylonis multitudinem, ne illius preteritam potentiam reformides: omnem gemitum eius ac pondus, quo te ante premere consueuerat, cessare feci: seu quod nullus iam gemat et doleat pressus potentia Babylonis: seu quod tantis malis oppressa sit ipsa Babylon, ut ne 214 gemitum quidem liberum habeat.

 Propterea repleti sunt lumbi mei dolore: angustia possedit me, sicut angustia parientis: corrui cum audirem, conturbatus sum cum uiderem. Emarcuit cor meum, tenebre obstupefecerunt me. Babylon,  dilecta mea, posita est mihi in miraculum. Prophete ideo obscuri sunt, quia persone in his plurime commutantur. Ergo et nunc uox Isaie inducitur plangentis Babylonem spiritu prophetali, quod tanta mala super eam uentura sint, ut ipse qui narrat, timore superatus nequeat in uerba prorumpere, uidens tante multitudinis sanguinem fundi: et misericordie motus affectu  non minus doleat, quam mulier ululare in partu solet; sed conturbatus et trepidus, et in terram corruens, caligantibus oculis nesciat quid loquatur. Pro eo autem quod nos uertimus: Babylon, dilecta mea, in Hebreo legitur, NESEPH ESCI ; et est ipsum uerbum quod in principio Babylonii Oneris posuimus, super montem caliginosum: pro caliginoso enim,  seu tenebroso scriptum est Neseph. Proprieque hec urbs sic uocatur, propter altitudinem et erectum usque ad celum superbie uerticem.

 Pone mensam, contemplare in specula comedentes et bibentes: surgite, principes, arripite clypeum. Locus iste dupliciter accipitur: o Medi et Elamite, quibus supra dixi: ascende Elam, obside Mede, sumite cibum, futuro uos prelio preparate, ne postquam dimicationis tempus aduenerit, lassitudo uos retrahat. Cumque comederitis et biberitis, surgite, arma corripite, Babylonium debellate. Quodque ait, contemplare in specula, hoc sensu legitur: diligenter que uentura sunt, prospice. Potest et sic intelligi: o Babylon, para Balthasar filio Euilmarodach nepoti Nabuchodonosor regi tuo mensam atque  conuiuium, et uide quid post cibum eueniat, in quo scortis et concubinis in uasis Domini propinabit. O principes, qui cum rege accumbitis, Medos autem Persasque significat, surgite et ad interficiendum regem arma corripite. Hoc plenius in Danielis uolumine discimus .

 Hec enim mihi dixit Dominus: uade et pone speculatorem, et quodcumque uiderit, annuntiet. Et uidit currum duorum equitum, ascensorem asini, et ascensorem 215 cameli. Et contemplatus est diligenter multo intuitu, clamauitque leo: super speculam Domini ego sum stans iugiter per diem, et super custodiam meam ego sum stans totis noctibus. Ecce iste uenit ascensor uir bige equitum, et respondit et dixit: cecidit, cecidit Babylon, et omnia sculptilia  deorum eius contrita sunt in terra. Tritura mea, et fili aree mee, que audiui a Domino exercituum Deo Isrel, annuntiaui uobis. Causas reddit superioris formidinis, quare angustia possederit eum sicut parturientem, et corruerit audiens, et perterritus sit, ac tenebroso horrore circumdatus. Hec, inquit, dixit Dominus mihi: uade et constitue speculatorem, ut spiritu prophetali tibi futura prenuntiet; quem cum posuissem in speculam, uidit uenientem bigam, et aurigam desuper, asinumque, et camelum currum trahere. Significat autem Cyrum Persarum regem atque Medorum, cum paruo et magno imperio uenientem. Perse enim ante Cyrum ignobiles erant, et nullius inter gentes loci habebantur: Medi semper  potentissimi. Iste ergo unus ascensor, duarum gentium fultus exercitu, uenit contra Babylonem: et speculator ille qui positus erat, ut uentura prospiceret, clamauit quasi leo, siue ipse propheta appellatur leo. Et quia dubium erat de persona speculatoris, qui Cyrum uiderat ascendentem, ipse exponit manifestius, et ait: Super speculam Domini ego sum stans iugiter per diem, speculatorem Domini se esse pronuntians, qui semper positus in officio prophetali, et diebus ac noctibus Domini parens imperio, quodcumque iusserit loquitur. Quid igitur clamauit leo: Ecce iste uenit ascensor uir bige equitum: haud dubium quin Cyrus indicetur. Et respondit et dixit ipse leo qui supra clamauerat: Cecidit, cecidit Babylon, et omnia sculptilia deorum eius contrita sunt in terra.  uastante enim ascensore bige, Babylon usque in eternum deleta est, et Belis templum omniaque idola usque ad solum strata. Quod autem sequitur: Tritura mea, et fili aree mee, ad Ierusalem apostropham facit, et ad Templum quod in area Orne situm est, dicitque ad eam: o Ierusalem, et popule fili Templi mei, non tibi uideatur incredulum esse quod dixi: non mea enim uerba sunt, sed Domini et per os 216 meum illius uerba resonarunt. Quidam putant, sed male, hoc non ad Ierusalem, sed ad Babylonem dici, de qua et supra Babylon dilecta mea posita est mihi in miraculum; et esse sensum: que contriuisti me, eris et ipsa contrita, non meo sermone, sed Domini potestate, que tibi hec uentura prenuntiat. Quid sibi autem uoluerint in hoc loco  LXX interpretes, ut pro leone, qui Hebraice dicitur ARIA , uriam transtulerint, non satis intelligo, presertim cum supradictus sacerdos Urias, qui uocatur in testimonium, aliis litteris scriptus sit.

 Onus Duma. Ad me clamat ex Seir: custos, quid de nocte? custos, quid de nocte? Et dixit custos, uenit mane et nox: si queritis, querite, conuertimini, uenite. Pro Duma, LXX Idumeam ponunt. Est autem Duma non tota Idumea prouincia, sed quedam eius regio que ad Austrum uergit, et ab urbe Palestine, que hodie dicitur Eleutheropolis, uiginti distat millibus: iuxta quam sunt montes Seir, sumpto ab auctore nomine; Seir quippe interpretatur hispidus et pilosus, quod Esau fuit. In Abdia propheta plenius super hac gente a nobis disputatum  est: in quo necesse fuit ueterem historiam reuoluere, et Ezechielis Ieremieque easdem in testimonium trahere uisiones, et maxime prophetiam contra montem Seir . Et illud de Psalmis: In Idumeam extendam calceamentum meum. Et alibi: Tabernacula Idumeorum et Ismahelite, Moab, et Agareni, Gebal et Ammon, et Amalech . Amos quoque inquit: Super tribus sceleribus Edom, et super quatuor non auersabor eum, eo quod persecutus sit in gladio fratrem suum, et uiolauerit misericordiam suam , siue, ut Symmachus transtulit, uiscera sua, quod aduersus cognatos populos ausus sit dimicare, et hostili hodio dissidere. Fuit autem regio [Al. regia] Esau,  in regione Duma, hoc est, in montibus Seir. Hanc ut metropolim, iuxta ordinem superiorum uisionum, ab Assyriis, siue a Nabuchodonosor expugnatam esse credimus, memoremque pristini generis, quod de Abraham et Isaac sit stirpe generata, implorasse auxilium Dei, et necessitate cogente, illius clementiam flagitasse. Narrat ergo nunc Dominus: qui obsidetur in Seir, et ab hostibus cingitur, meum implorat auxilium, et dicit: o custos Isrel, qui populum tuum 217 tueris custodia sempiterna, et quasi in nocte, illis dormientibus, uigilas, ne hostis irrumpat; quare et nos qui de eius [a 1Kb] semine sumus, non simili clementia protegis? Quibus ego custos uigilque respondeo, de quo scriptum est: Non dormitabit neque obdormiet qui custodit Isrel . uenit mane populo meo, et nox genti Idumeorum; illis prebebo lucem, uos in tenebris derelinquam. uel certe ita: uenit lux nocte transacta; si meum inuocatis auxilium, et estis de stirpe serui mei Abraham, nolite me tantum in necessitatibus querere, sed toto ad me animo conuertimini. uenite, et suscipiam penitentes. Hoc iuxta historiam dictum sit: ceterum propter similitudinem littere, et ex eo quod RES et DALETH, non multum inter se discrepent, quidam Hebreorum pro Duma, Romam legunt, uolentes prophetiam contra regnum Romanum dirigi, friuola persuasione, qua semper in Idumee nomine Romanos existimant demonstrari: Duma autem interpretatur silentium.

 Onus in Arabia. In saltu ad uesperam  dormietis, in semitis Dodanim. Occurrentes sitienti ferte aquam: qui habitatis terram Austri, cum panibus occurrite fugienti. A facie enim gladiorum fugerunt, a facie gladii imminentis, a facie arcus extenti, a facie grauis prelii. Quoniam hec dicit Dominus ad me: Adhuc in uno anno quasi in anno mercenarii: et auferetur omnis gloria Cedar, et reliquie numeri sagittariorum fortium de filiis Cedar imminuentur: Dominus enim Deus Isrel locutus est. Querenti mihi et diu cum deliberatione tractanti que esset Arabia, ad quam propheticus sermo dirigitur, utrum Moabite, an Ammonite, et Idumei, cuncteque alie regiones, que nunc Arabia nuncupantur, occasionem tribuit in hac eadem uisione quod sequitur: Auferetur omnis gloria Cedar, et reliquie numeri sagittariorum fortium  de filiis Cedar imminuentur , Ismelitas debere intelligi. Liber Geneseos docet ex Ismele Cedar et Agarenos, qui peruerso nomine Saracenos uocantur, esse genitos. Hi per totam habitant solitudinem, de quibus puto et petam dicere: Lateque uagantes Barcei ; et supradictum uolumen, Contra faciem omnium fratrum suorum habitabit : eo quod latissima eremus 218 ab India ad Mauritaniam usque tendatur, et Atlanticum Oceanum, quod puto Ieremie titulum sonare: Ad Cedar et ad regna Asor, que percussit Nabuchodonosor rex Babylonis ; statimque sequitur: Hec dicit Dominus, surgite et ascendite ad Cedar, et uastate filios Orientis: tabernacula eorum, et greges eorum capient, pelles eorum et omnia uasa, et camelos tollent sibi : et iterum: Iniuit enim contra uos Nabuchodonosor rex Babylonis consilium, cogitauit aduersus uos cogitationes. Surgite et ascendite ad gentem quietam, et confidenter habitantem, ait Dominus: non ostia, non uectes eis: soli habitant. Et erunt cameli eorum in direptionem, et multitudo iumentorum in predam. Et dispergam eos in omnem uentum qui sunt attonsi in comam: et ex omni confinio eorum adducam interitum super eos, ait Dominus: eritque Asor habitaculum draconum deserta in sempiternum; non manebit ibi uir, nec incolet eam filius hominis . Totum prophetie  testimonium de Ieremia posui, ut que sit Cedar, indubitanter intelligas. Et considera quomodo Ismelitarum, hoc est, Saracenorum proprie gentem descripserit, quia habitant in tentoriis: qui quas nox compulerit, sedes tenent: quibus armenta sunt, et pecora camelorumque greges: qui non habent ostia nec uectes: non enim uersantur in urbibus, sed in solitudine habitant. Et hi ergo a Babyloniis deleti sunt, eo quod Asor ciuitatem, que metropolis gentis illius in eremo fuit, usque ad solum subuerterint: et tamen cum camelorum et ouium greges capti sunt [Al. sint], pellesque eorum atque tentoria sorte diuisa: non omnis gentis illius significatur interitus, eo quod dromedariis camelis centum et amplius millia uno die per uastam solitudinem fugere soleant,  Auferetur, inquit, omnis gloria Cedar: et imminuto sagittariorum numero, quia maxime pollent arte pugnandi: ceteri qui fugerint, remanebunt. Quia intelleximus que sit Cedar, et que Arabia, queque Asor, uideamus Isaias propheta quid dicat: In saltu ad uesperam dormietis, in semitis Dodanim. uerbum ARAB , ut sepe [b 1Kb] iam diximus, et uesper, et Arabia, et coruus, et planities, et Occidens appellatur. Et pro eo quod nos iuxta LXX transtulimus, 219 dormietis, potest interpretari, morabimini, siue habitabitis, hoc est , quod Hebraice dicitur THALINU . DODANIM  quoque in propinquos uertitur et cognatos. Itaque predicitur nunc Iudeis, qui obsidionem Babyloniam effugere potuerint, et de totius prouincie uastitate ad eremum transire  uicinam, quod habitaturi sint in solitudine Arabie in itinere quod ducit ad fratres. Rursumque ad Ismelitas sermo conuertitur, et eos ad misericordiam cohortatur: currite, et lassis fratribus ac periclitantibus ardore sitis, obuii ferte aquas: tantus enim feruor est solis, ut nisi subueneritis, in solitudine pereant: et non solum aquas, sed etiam panem ferte fugientibus, ut quos confecit obsidio, uestra clementia releuet. Simulque reddit causam quare hec imperet fieri, dicens: fugerunt Babylonium gladium, fugerunt arcus Elamitarum, fugerunt imminens prelium. Nec despiciatis miseros: cito ueniet  et uestra captiuitas. Quomodo enim uelox mercenarii annus est, et omnem laborem breuem putat, dum ad desideratam mercedem perueniat: sic uniuersa gloria filiorum Cedar auferetur a uobis, et sagitte uestre conterentur, et paruus remanebit numerus pugnatorum. Quidam uolunt ex eo quod dicitur, adhuc in uno anno, et auferetur omnis gloria Cedar, non Babyloniam captiuitatem predicari, de qua et Ieremias loquitur, sed Assyriorum, qui post unum annum uastationis Iudaice, Saracenos latissime persecuti sunt. Illum preterea locum, in quo nos transtulimus: Qui habitatis terram Austri, cum panibus occurrite fugienti: et quasi ex persona Domini imperatiuo modo legimus, in Hebreo sic legi posse affirmant: Qui habitant terram Austri, cum panibus occurrerunt fugienti; ut  cum Deus eis dixerit, occurrentes sitienti ferte aquam, illi inimica mente panes tulerint [Al. tollerent] absque aquis, ut cibo augerent sitim.

 Onus uallis uisionis. LXX, licet non habeatur in Hebreo, manifestius transtulerunt, uerbum uallis [a 1Kb] Sion. Hec enim ciuitas seminarium prophetarum est, in qua exstructum Templum, et uisiones Domini multiplicate sunt. Quia ergo inter ceteras gentes ponitur, 220 et reputatur una de plurimis, nequaquam mons appellatur, iuxta illud propheticum: Fundamenta eius in montibus sanctis: diligit Dominus portas Sion super omnia tabernacula Iacob ; sed uallis, ex eo quod humiliata sit. Aliis uerbis hoc ipsum Ieremias loquitur: quando accepit calicem plenum uini, et  dat uniuersis gentibus, ac nouissime porrigit Ierusalem, ut bibat, et uomat, et ruat, et insaniat: significans a Babyloniis, et hanc esse uastandam . Quod plenius Regum et Ieremie narrat historia. Ex quo intelligimus omnium creatorem equaliter esse Deum, et eodem cuncta dispensare iudicio, iuxta illud quod ipse loquitur per Amos: Numquid non ut filii Aethiopum uos estis mihi filii Isrel? ait Dominus. Numquid non Isrel ascendere feci de terra Aegypti, et Palestinos de Cappadocia, et Syros de Cyrene? Ecce oculi Domini super regnum peccans . Ne putarent Iudei idcirco se meritorum habere priuilegium, quia educti essent de Aegypto, dicit etiam ceteras gentes ad alias terras suo imperio fuisse translatas.

 Quidnam tibi quoque est, quia ascendisti et tu omnis in tecta, clamoris plena, urbs frequens, ciuitas exsultans? Referebat mihi Hebreus, presentem uisionem non pertinere ad illud tempus, quo Nabuchodonosor Ierusalem cepit, et Sedechiam uinctum oculisque priuatum duxit in Babylonem; sed ad Sennacherib tempora, quando Sobna Pontifex magnam partem prodidit ciuitatis, et tantum Sion, id est, arx et Templum, ac nobiles remanserunt, in exemplum Romane urbis, que irruentibus Gallis, patricios et florem iuuentutis in arce seruauit. Nos autem possumus, et de Babylonia captiuitate dicere: quamquam Eusebius  omnia ad Christi aduentum referat, et putet uespasiani Titique temporibus fuisse completa. Carpamus ergo singula, triplicem expositionem breuiter attingentes. Quidnam tibi quoque est? quid habes, inquit, Sion, quod etiam tu ascendisti omnis in tecta? Quando dicit, etiam tu, ostendit quod ceteri prius ascenderint. Num et tu reputata es inter gentes, que ab hostibus obsideris, et tecta conscendis plena ululatus et planctus miserabilium feminarum, urbs quondam regia?

221  Interfecti tui non interfecti gladio, nec mortui in bello. Cuncti principes tui fugerunt simul: dureque ligati sunt. Omnes qui inuenti sunt, uincti sunt pariter: procul fugerunt. Si ad Sennacherib tempora referas, quando ex parte capta est ciuitas,  recte dicuntur non fuisse uicti gladio, nec occisi in bello, sed proditione, aliis ex urbe fugientibus; aliis, quos hostis oppressit, uinculis alligatis. Sin autem ad Babyloniam captiuitatem, quod et uerius est: dicemus quod non pugna, sed obsidione superati sint. Quod si in aduentu Christi, iuxta Eusebium, tropologice intelligere uolueris: dices eos interfectos non gladio, sed infidelitate, omnesque principes eorum recessisse a Deo, et peccatorum funibus alligatos, nec quemquam fuisse de Phariseis, qui non diaboli retibus alligatus sit.

 Propterea dixi, recedite a me, amare flebo: nolite incumbere, ut consolemini me super uastitatem filie populi mei. Si in uastitate Babylonis lacrymatur Propheta lugentis affectu, et dicit: Angustia  possedit me, sicut angustia parientis: corrui cum audirem, conturbatus sum cum uiderem, emarcuit cor meum, tenebre stupefecerunt me: Babylon dilecta mea posita est mihi in miraculum, quanto magis nunc in urbis sue ruina nullam accipere consolationem potest, totum se planctibus tradens!

 Dies enim interfectionis, et conculcationis, et fletuum Domino Deo exercituum in ualle uisionis. Reddit causas iuxta triplicem intelligentiam, quare dixerit: Recedite a me, amare flebo; quia conculcata sit Sion, mons quondam uisionum, et nunc uallis fletuum.

 Scrutans murum, et magnificus super montem: et Elam sumpsit pharetram, currum hominis equitis, et parietem nudauit clypeus. Describitur Babylonis  exercitus intrans urbem, templum occupans, et quadrigis per plateas superbus incedens. Quodque auratos postes, et marmorum crustis uestitos parietes, clypeus, qui alia solet tegere, nudauerit, eleganter in Hebreo resonat, sensusque pulcherrimus est, quod scutum non protexerit quempiam, sed nudauerit: eo quod per robur militum omnes opes erute sint. Sin autem Elamite ponuntur in prelio, que urbs Assyriorum est: non potest referri ad tempora Romane 222 subuersionis, nisi forte cuncta allegorice interpretemur.

 Et erunt electe ualles tue plene quadrigarum,  et equites ponent sedes suas in porta. Et reuelabitur operimentum Iude, et uidebis in illa die armamentarium domus saltus, et scissuras ciuitatis Dauid uidebitis, quia multiplicate sunt. Manifeste captiuitatem describit, que undecimo anno regis Sedechie facta est, de qua et Ieremias loquitur: Ecce ego conuocabo omnes cognationes regnorum Aquilonis, ait Dominus, et uenient, et ponet unusquisque solium suum in introitu portarum Ierusalem, et super omnes muros eius in circuitu . Quod ne putemus uoce predictum, et opere non expletum, idem Ieremias ait: Undecimo anno Sedechie, mense quarto, quinta mensis, aperta est ciuitas, et ingressi sunt omnes principes regis Babylonis, et sederunt in porta media . Tunc ergo in circuitu ciuitatis  Ierusalem, innumerabilis est fusus exercitus, et aperta sunt Sancta sanctorum, et armamentarium, quod nemore consitum erat, hostili populatione reseratum, et per cunctas urbis partes diuisis muris hostis ingressus est.

 Et congregastis aquas piscine inferioris, et domos Ierusalem numerastis, et destruxistis domos ad muniendum murum. Et lacum fecistis inter duos muros, [a 1Kb] et aquam piscine ueteris: et non suspexistis ad eum qui fecerat eam, et operatorem illius de longe non uidistis. Narrat quomodo obsidioni parauerint ciuitatem, et aquas inferioris piscine, que capi poterant, ad superiorem [b 1Kb] munitionem transtulerint, destructisque domibus, muros edificauerint, et per singulas cognationes, que domus quantum  aque deberet accipere, dinumerarint, fecerintque cisternam inter duos muros, et piscinam ueterem instaurarint ad seruandas aquas: et non magis Dei inuocauerint auxilium, qui conditor urbis sit, piscineque Dominus; quasi aliis uerbis dixerit: Fiduciam habuistis in homine, et non in Deo, qui factor est hominis. Quidam iuxta mysticos intellectus piscinam ueterem, Legis umbram intelligunt, et inter duos muros, nouum uidelicet et uetus Testamentum, edificatum lacum Phariseorum traditionibus atque mandatis, qui aquas continere non possit: et non respexisse eos ad Filium Dei, nec illius presentiam credidisse 223 quem olim non uiderint, quia semper Dei preceptis increduli fuerint.

 Et uocabit Dominus Deus exercituum  in die illaad fletum, et ad planctum, et ad caluitium, et ad cingulum sacci. Et ecce gaudium et letitia occidere uitulos, et iugulare arietes, comedere carnes, et bibere uinum: comedamus et bibamus, cras enim moriemur, et reuelata est in auribus meis Domini exercituum. Si dimittetur iniquitas hec uobis donec moriamini, dicit Dominus Deus exercituum. Captiuitate presente et obsessa Ierusalem, cum ferrum, fames, sitis urgeret urbem, Ieremias ad penitentiam populum prouocabat , et e contrario reges ac principes, et uulgus miserabile desperatione  pereuntium se tradebat epulis. Nihil autem sic offendit Deum quam post peccata erecta ceruix, et ex desperatione contemptus. Quod et per Amos loquitur: Super tres et quatuor impietates non auersabor eum; quod et cogitauerit, et fecerit, et non egerit penitentiam: insuper et docuerit malum. Unde et nunc dicitur: Si dimittetur iniquitas hec uobis, donec moriamini . Putant allegorici Interpretes de passione Christi esse predictum, quod uocauerit Deus etiam post crucem Domini Saluatoris infelicem populum ad penitentiam, et nichilominus ille se desperationi tradiderit, et uoluptati. Principium quippe istius uisionis, in quo ait: Clamoris plena, urbs frequens, ciuitas exsultans, ad illud tempus referunt, quando a Phariseis populus incitatus,  pari contra Iesum uoce resonabat: Crucifige, crucifige talem: non habemus regem nisi Cesarem . Huius testimonii exemplo etiam Apostolus abusus est, scribens ad Corinthios de resurrectione: Si mortui non resurgunt, manducemus, et bibamus, cras enim moriemur .

 Hec dicit Dominus Deus exercituum: uade, ingredere ad eum qui habitat in tabernaculo, ad Sobnam prepositum Templi, et dices ei: quid tu hic? aut quasi quis hic, quia excidisti tibi hic sepulcrum? Excidisti in excelso memoriam, diligenter in petra tabernaculum tibi. Ecce Dominus asportari te faciet: sicut asportatur gallus gallinaceus, et quasi amictum sic subleuabit te. Coronans coronabit te tribulatione, quasi pilam mittet te in terram latam, et spatiosam:  ibi morieris, et ibi 224 erunt currus glorie tue; ignominia domus Domini tui. Et expellam te de statione tua, et de ministerio tuo deponam te. Et erit in die illa, uocabo seruum meum Eliacim filium Helcie. Et induam illum tunica tua, et cingulo tuo confortabo eum, et potestatem tuam dabo in manu eius: et erit quasi pater habitantibus Ierusalem et domui Iuda. Et dabo clauem domus Dauid super humerum eius, et aperiet, et nemo erit qui claudat: et claudet, et non erit qui aperiat. Et figam illum paxillum in loco fideli, et erit in solium glorie domui patris sui. Et suspendent super eum omnem gloriam domus patris eius, uasorum diuersa genera: omne uas paruulum, a uasis craterarum usque ad omne uas musicorum. In die illo, dicit Dominus exercituum, auferetur paxillus qui  fixus fuerat in loco fideli, et frangetur et cadet, et peribit quod pependerat in eo, quia Dominus locutus est. Supra diximus Sobnam fuisse pontificem, qui Assyriis prodidit ciuitatem. Sed quia hoc [c 90Kb] traditionis est Hebraice, et Scriptura non loquitur, intelligamus eum superbum, tumidum, et uoluptuosum, suisque pedibus populos conculcantem: et quia fecerit cuncta que Propheta describit, sacerdotium eius ad Eliacim filium Helcie fuisse translatum, ut illo eiecto, nouus Pontifex fieret. Ex quo intelligimus, omni studio superbiam declinandam, que offendit  Deum, et ne pontificatus quidem priuilegio tuta esse potest. Iste est Sobna  et Eliacim, de quibus idem Propheta subtexuit: Misit rex Assyriorum Rabsacem de Lachis in Ierusalem ad regem Ezechiam in manu graui: et stelit in aqueductu piscine superioris, in uia agri fullonis, egressusque est ad eum Eliacim filius Helcie, qui erat super domum, et Sobna scriba, et Iohe filius Asaph a commentariis . Iubetur ergo ingredi Propheta ad pontificem, qui habitabat, iuxta LXX, in pastophorio; iuxta Aquilam, in tabernaculo: pro quo sequens Hebraicam ueritatem Theodotion ait: Ingredere ad Socen istum, quod interpretari potest, equum et rectum , ad pontificem templi,  et dices ei: Qui habitas in domo Dei, cuius scelera in tota ciuitate bacchantur, cur securus es in operibus tuis, quasi non uerearis 225 captiuitatem: excidisti tibi in petra sepulcrum, et tam superbe edificasti, ut ambitio te et in morte sequeretur? Audi que sit in te Domini sententia: quomodo gallus gallinaceus humero portantis aufertur, et singuli hominum leuant in scapula pallium suum: sic tua facilis erit in captiuitatem translatio. Habebis coronam non lamine auree, et sanctificationis Domini, sed tribulationis et angustie. Sicut enim pila si mittatur in procliue, stare non potest, sed ueloci cursu uoluitur: ita et tu ad terram latissimam deduceris, quam aut Aegyptum, aut Babylonie campos intelligamus, ibique morieris: et ibi erunt currus glorie  tue, omnes potentie et opes, quibus nunc fultus incedis. Ibi senties ignominiam domus Domini tui: quia propter opera mala, et uiolatum Templum Dei tui ista patieris. Detraham te de gradu tuo, et de pontificatus officio proiiciam, et pro te Eliacim seruum meum filium Helcie induam uestimentis tuis, et cingulo tuo decorabo: sicut Eleazar uestimentis Aaron patris indutus est. Ipsi dabo potestatem Templi, qui habeat populum non subiectum sibi quasi seruum, sed amatorem sui quasi filium. Ipse accipiet clauem domus mee, et in suo portabit humero, ipse habebit ceremoniarum omnium potestatem. Et quomodo paxillus si figatur in pariete Templi, et in loco firmissimo collocetur, omnia uasa sacerdotum et Leuitarum, tam que in sacrificiis necessaria sunt,  quam omnis generis musicorum, suspenduntur in eo: sic omnis populus ex Eliacim serui mei potestate pendebit. Quod autem ait: In die illa auferetur paxillus qui fixus fuerat in loco fideli, et frangetur, et cadet, et peribit quod pependerat in eo, quia Dominus locutus est, multi ad Sobnam referunt, quod Eliacim infixa paxillo, prior paxillus qui infixus fuerat, corruat. Sed quia sequitur: Et peribit quod pependerat in eo: quod deiecto Sobna, nequaquam factum est, intelligimus hoc dici, quod deposito Sobna, Pontificatum acceperit Eliacim, cuius sacerdotii dignitatem subuertit extrema captiuitas. Qui iuxta cuncta accipiunt, uolunt in Sobne Pontificatu Iudeorum sacerdotium cadere, et in successione Eliacim,  qui interpretatur Deus resurgens, Euangelici cultus sacramenta monstrari: ita ut hoc quod sequitur: 226 In die illo, dicit Dominus exercituum, auferetur paxillus, qui fixus fuerat in loco fideli, et frangetur et cadet, ad prioris populi ruinam pertineat. Nemo autem dubitat, et iuxta historiam, et iuxta allegoriam, quia paxillum dixerat, seruari metaphoram in suspensione uasorum diuersi generis: et quod prioribus fractis, alia suspendantur.

 Onus Tyri. Ululate naues maris, quia uastata est domus, unde uenire consueuerant: de terra Cethim reuelata est eis. Tacete qui habitatis in insula negotiatio Sidonis. Manifestius et plenius Ezechiel propheta et subuersionem Tyri, et causas subuersionis exponit, dicens: Fili hominis,  pro eo quod dixit Tyrus de Ierusalem: Euge, confracte sunt porte populorum, conuersa est ad me, implebor, deserta est. Propterea hec dicit Dominus Deus: Ecce ego super te, Tyre, et ascendere faciam ad te gentes multas, sicut ascendit mare fluctuans, et dissipabo muros Tyri, et destruam turres eius, et radam puluerem eius de ea  Que autem iste sint gentes multe, que inundabunt Tyrum sicut mare fluctuans, nominatim in consequentibus docet: Ecce ego adducam ad Tyrum Nabuchodonosor regem Babylonis ab Aquilone, regem regum, cum equis, et curribus et equitibus, et cetu populoque magno. Filias tuas que sunt in agro, gladio interficiet: et circumdabit te munitionibus: et comportabit aggerem in gyro, et eleuabit contra te clypeum, et uineas atque arietes  temperabit in muros tuos, et turres tuas destruet in armatura sua, et cetera que usque ad finem uisionis sequuntur. Nam et in alia prophetia, que aduersum Aegyptios cernitur, eadem Scriptura contexit: Fili hominis, Nabuchodonosor rex Babylonis seruire fecit exercitum suum seruitute magna aduersum Tyrum: omne caput decaluatum, et omnis humerus depilatus, et merces non est reddita ei, neque exercitui eius de Tyro . Per que significat multo tempore ab exercitu Babylonis aggerem comportatum, ut quod postea fecit Alexander, insulam continenti terre socians, ille ante facere sit conatus . Quomodo ergo aduersus Babylonem et Philistiim, et Moab, et Aegyptum, et Idumeos et Ismelitas, supra Dei comminationem legimus, quod  insultauerint captiuitati populi eius, ita etiam nunc aduersum 227 Tyrum inimicam, et insultatricem subuersionis Ierusalem prophetia texitur, quod etiam ipsa ab eodem hoste sit destruenda. Legimus [Al. Legamus] Grecorum historias, et maxime eorum qui Assyrie gentis bella describunt; ibique reperimus post captiuitatem Ierusalem, Palestinos, et Arabas, et Damascenos, ac deinceps Aegyptios fuisse subuersos. Quod autem semper he gentes, et precipue Tyrus impugnauerit Isrel, et in illius subuersione letata sit, Amos propheta in exordio sui uoluminis explicat , et breuiter laudes Deo canens Psalmista declarat: Deus, quis similis erit tibi [Al. tui]? ne taceas, neque compescaris, Deus. Quoniam  ecce inimici tui sonuerunt: et qui te oderunt, extulerunt caput. Super populum tuum malignauerunt consilium, et cogitauerunt aduersus sanctos tuos. Dixerunt, uenite, et disperdamus eos de gente, et non memoretur nomen Isrel ultra. Quoniam cogitauerunt unanimiter, simul aduersum te testamentum disposuerunt, tabernacula Idumeorum, et Ismelite, Moab, et Agareni, Gebal, et Ammon, et Amalech, alienigene cum habitantibus Tyrum . Ex quibus omnibus discimus, pondus ire Dei super Tyrum uenisse meretricem, que hic sub specie scorti, in Ezechiel sub nauis translatione describitur . Ululate, inquit, naues maris. Pro quo in LXX legimus Carthaginis: et habetur in Hebreo THARSIS : de quo et in Iona propheta, et in  quadam [a 55Kb] epistola disputaui. Possumus autem, quia Carthago Tyriorum colonia est, in presenti loco Tharsis, non mare generaliter, sed et Carthaginem accipere: quod nequaquam de Africa naues Tyrum ueniant, nec de terra Cethim, quam Cyprum quidam interpretantur: usque hodie enim est apud eos urbs Citium, de qua et Zeno Stoice secte Heresiarches fuit: quamquam plerique nostrorum, et maxime Machabeorum principium, Cethim Italie Macedonieque insulas arbitrentur. Hoc enim Scriptura commemorat, quod Alexander rex Macedonum egressus sit de terra Cethim. Insulam quoque nominans, non mentitur: postea enim a Nabuchodonosor, 228 uel Alexandro terre continens facta est, propter expugnationem multis in breui freto aggeribus comportatis.  Negotiationem quoque Sidonis appellat, iuxta sequentem uersiculum, in quo ait: Erubesce, Sidon. Tradunt enim historie, quod Tyrus colonia Sidonis sit.

 Transfretantes mare repleuerunt te, in aquis multis semen Nili, messis fluminis fruges eius. Tyrum negotiatione gaudere, et totius orbis esse emporion, et presentia tempora probant, et Ezechiel lato sermone describit. Quod autem negotiatores in subuehendis mercibus transfretent maria, nemo est qui dubitet; nec tantas habet opes ipsa urbs de terra regionis sue, que ualde angusta est, et Galilee, Damascique finibus premitur, quantas de subuectione nauium. Nilus omnis, et Aegypti fertilitas e uicino infunditur Tyro. Pro Nilo, quod apud  Hebreos legimus SIOR , LXX et Theodotio negotiatores interpretati sunt; quod uerbum, turbidum, et per hoc Nili aquas significat, Ieremia testante, quid tibi, et Aegypto, ut bibas aquas Geon : pro quo in Hebraico habetur Sior, id est, turbidas.

 Erubesce, Sidon: ait enim mare fortitudo maris, dicens: non parturiui, et non peperi, et non  enutriui iuuenes, nec ad incrementum perduxi uirgines. Dixi supra coloniam Sidoniorum esse Tyrum. Audi igitur, mater, cuncta simul contra filiam tuam maria clamantia, et quodammodo uocem emittentia, que per naturam loqui non ualent: frustra diuitias comportaui: sine causa de toto orbe in Tyrum opes contuli: illa diues, illa luxuriosa, et populorum quondam gaudens multitudine, in qua nascebatur turba mortalium, caterua puerorum, iuuentutis examina, cuius platee uirginum, et infantium, ac iuuenum, et puellarum lusibus perstrepebant: nunc ad solitudinem redacta est. Fieri autem ex rebus [b 1Kb] mutis solemne est.

 Cum auditum fuerit in Aegypto; dolebunt cum audierint de Tyro. Hoc perspicuum est, quod  Aegyptii postquam audierint potentissimam, et uicinam 229 gentem, longa obsidione deletam, sciant etiam sibi interitum propinquare.

 Transite Maria, ululate qui habitatis in insula. Rursum pro mari et Tharsis LXX Carthaginem transtulerunt. Legimus in historiis Assyriorum, obsessos Tyrios postquam nullam spem euadendi uidebant, conscensis nauibus fugisse Carthaginem, seu ad alias Ionii Aegeique maris insulas. Unde et in Ezechiel dicitur: Merces non est reddita ei, neque exercitui eius de Tyro ; eo quod omnes urbis opes translate sint [Al. sunt], et nobiles [c 1Kb] quique eam uacuam dereliquerint.

 Numquid non hec uestra est, que gloriabatur a diebus pristinis in antiquitate sua? Arguit  superbie Tyrum, quod in conditionis sue antiquitate sit gloriata, et non respexit ad Deum: sed nomina patrum recolens, se eternam putauerit.

Ducent eam pedes sui longe ad peregrinandum. Eos dicit, qui in urbe remanserant, et captiui ducti sunt in Babylonem.

 Quis cogitauit hoc super Tyrum quondam coronatam? Rursum lege Ezechiel , et quante glorie Tyrus fuerit, ex principis eius lamentatione cognosces. Coronatam uocat eam, quod sicut rex inter plurimam hominum multitudinem ornatum diademate erigit caput: ita Tyrus fulgens et excelsa opibus, auroque et gemmis et serico ac purpura nitens, regina sit in cunctis gentibus estimata.

 Cuius negotiatores principes, institores eius inclyti terre. Miramur legatum Pyrrhi quondam dixisse de urbe Romana, uidi ciuitatem regum. Ecce multo ante illa tempora negotiatores et institores Tyri, principes et inclyti describuntur: ut per hec ostendatur opulentie magnitudo, cum negotiator Tyri alterius uerbis esse rex possit.

 Dominus exercituum cogitauit hoc, ut detraheret  superbiam omnis glorie: et ad ignominiam deduceret uniuersos inclytos terre. Quia supra interrogantis more dixerat: Quis cogitauit hoc super Tyrum quondam coronatam? Nunc ipse respondit: non fatorum, ut stulti putant, sic fila deducta sunt: non fortune cucurrit rota, sed Dei iudicio et ipsius uoluntate perfectum est, qui superbis resistit, et humilibus dat gratiam : et 230 commonet arrogantes conditionis sue, ut discant potentiam eius per miseriam, cuius clementiam per beneficia sentire noluerant.

 Transi terram tuam quasi flumen, filia maris: non est cingulum ultra tibi. Sicut, inquit, fluuius, siue ut in Hebraico significantius habet, riuulus, hoc enim dicitur IOR , facile transitur pede:  ita et tu terram tuam, in captiuitatem ducta, transibis, o filia maris, uel quia insula es, uel quia supra de te scriptum est: Dixit mare fortitudo maris, non parturiui, et non peperi. Quodque infert, non est cingulum ultra tibi, quem sensum habeat, apertius Symmachus docet, non poteris ultra resistere, id est, non habebis uires, nec accinctos ad pugnandum lumbos tuos, ut possis aduersariis contraire.

 Manum suam extendit super mare, conturbauit regna. Quis extendit manum? haud dubium ex ipsa sermonis continentia quin Deus, de quo supra dixit: Dominus exercituum cogitauit hoc, ut detraheret superbiam omnis glorie. Extendit ergo manum suam super omnia maria, seculum orbemque significans, et conturbauit uniuersas gentes, inter  quas, et tu, Tyre, turbata es, siue super mare, in quo proprie sita es.

 Dominus mandauit aduersus Chanaan, ut contereret fortes eius. Ostendit quod sit mare, super quod extenderit Dominus manum suam, dicens: Mandauit aduersus Chanaan. Tyrus enim in terra Chanaan condita est. Lege Scripturas, maximeque Euangelium , ubi Syrophenissa interpellans pro filia, egreditur de terra Chanaan, que dicitur mulier Chananea. Simulque quia dixerat: Extendit manum suam, ne operantem membris, et officio corporali crederes Dominum, adiecit, mandauit, ut Dei fecisse, iussisse sit.

 Et dixit: Non adiicies ultra ut glorieris, calumniam sustinens, uirgo filia Sidonis, in Cethim  consurgens transfreta: ibi quoque non erit requies tibi. Deus, qui cogitauit detrahere superbiam omnis glorie, qui mandauit aduersus Chanaan, ut contereret fortes eius, ipse dicit, Nequaquam ultra gloriaberis, et in tua confides potentia. O uirgo filia Sidonis, id est, colonia Sidoniorum, fugies quidem nauibus ad insulas Occidentis, seu in Cyprum, et 231 ceteras Macedonie Grecieque terras, sed et ibi, aduersante Deo, requiem inuenire non poteris. Alioquin, omnis uagus atque in orbe peregrinus, et incertarum sedium, semper [a 1Kb] in angustia, iugiter in merore est.

 Ecce terra Chaldeorum, talis populus  non fuit: Assur fundauit eam in captiuitatem, traduxerunt robustos eius, suffoderunt domos illius, posuerunt eam in ruinam. Ululate, naues maris, quia deuastata est fortitudo uestra. Quia supra dixerat: Ducent eam pedes sui longe ad peregrinandum: et iterum, Transi terram tuam quasi flumen, duplexque fuit populus Tyri, eorum qui fugerant, et transfretauerant in Cethim, et eorum qui in urbe remanserant, ad utrumque loquitur. De his qui fugerant, supra ait: In Cethim consurgens transfreta, ibi quoque non erit requies tibi. De his qui remanserant, et ducti sunt in captiuitatem: Ecce, inquit, accole terre Chaldeorum, cuius potentiam nulli populi ante habuerunt, et que ab Assyrio fundata est, transduxerunt robustos Tyri. Suffoderunt non solum muros, sed et cuncta habitacula  ciuitatis, posueruntque eam in ruinam. Quia igitur alii fugerunt, alii capti sunt, ululate, naues, uel maris, uel Carthaginis; negotiatio enim, et colonia uestra deleta est. Simulque considera, quomodo laudauerit Chaldeos. Non dixit, talis populus ultra non erit: potentius quippe, et durius regnum est Romanorum; sed, ante non fuit. Qui priora negauit, concessit sequentia.

 Et erit in die illa, in obliuione eris, o Tyre, septuaginta annis, sicut dies regis unius. Ab hoc loco usque in finem huius prophetie, Tyro prospera nuntiantur, quod debeat agere penitentiam, quod iterum exstruenda sit, quod septuaginta tantum annis, quibus et templum Dei desolatum fuit, Tyri subuersio maneat: ut cuius ruinis insultabat,  et ruinarum eius tempus imitetur. Septuaginta autem annos unius regis, multi putant Nabuchodonosor dici, quibus regnum gentis Assyrie in Ierusalem permanserit. Alii generaliter pronuntiatum, quod qui longum regnandi tempus habuerit, septuaginta annos transire non possit.

232  Post septuaginta autem annos erit Tyro quasi canticum meretricis. Sume citharam, circumi ciuitatem, meretrix obliuioni tradita, bene cane, frequenta canticum, ut memoria tui sit. Quia cum plurimis gentibus fornicata es, et desolatam te nudamque et captiuitatis squalentem sordibus, amatores pristini contempserunt, assume nunc citharam, congemina carmina, circumi ciuitatem, plange lupanar pristinum, et antiqui erroris uestigia lacrymis laua,  ut possis Dei in te misericordiam prouocare.

 Et erit, post septuaginta annos uisitabit Dominus Tyrum, et reducet eam ad merces suas, et rursum fornicabitur cum uniuersis regnis terre super faciem terre. Hec omnia iuxta historiam expleta esse, consonis Grecorum, et Phenicum litteris indicatur, quod post LXX annos instaurata, ad potentiam pristinam sit reuersa, et negotiatio uniuersarum gentium fuerit, quas ego puto fornicationes appellari, ut quomodo qui fornicatur, ad lupanar ingreditur, et mercedem stupri tribuit: sic et instator,  de toto orbe concurrens, pulchritudinem urbis quasi meretricis impleuerit.

 Et erit negotiatio eius, et [a 1Kb] merces eius sanctificate Domino: non condentur, neque reponentur. Quia his qui habitauerint coram Domino, [b 1Kb] erit negotiatio eius, ut manducent in saturitate, et uestiantur usque ad uetustatem. Hec secundum historiam, necdum facta comperimus, nisi forte putandum est, quod post edificationem Ierusalem, et instaurationem Tyri, amice inter se fuerint ciuitates, et ad templum Dei crebro Tyri dona transmiserint: sicut et in Ezra legimus , quod Tyrios qui pisces uendebant, in sabbato abegerit, et introire urbem non permiserit: atque ex uno mercimonio, etiam de ceteris estimandum sit. Iudei cassa in  futurum uota differunt, post Antichristum in mille annis hec explenda memorantes. Nec mirum si ista confingant, qui spreta ueritate Christi, organum diaboli Antichristum recepturi sunt, cum etiam Christiani iudaizantes, de mille annorum beatitudine hec dicta contendant. Ego autem quomodo in uisione Babylonis sub typo euersionis eius, 233 consummationis tempus intelligo, et in Aegypto destructis idolis altare Domini collocatum, ad Christi tempus refero, et in uisione Moab, thronum Saluatoris in terra eius positum recognosco, et in Damasci ceterisque uisionibus omnibus, nostrorum esse temporum sacramenta non dubito: ita et in uisione Tyri, que extrema  est, christiane felicitatis tempus interpretor: quod postquam edificata est, et recepit pristinum statum, et omnis negotiator in antiquam consuetudinem, portum eius ingressus est, et mercimonia, et labor eorum Domino dedicentur. [c 245Kb] Cernamus in Tyro exstructas Christi Ecclesias, consideremus opes omnium, quod non reponantur, nec thesaurizentur, sed dentur his qui habitant coram Domino, qui seruientes altari participant cum altari . Ministrant autem Tyrii non ad diuitias, nec ad cumulandas sacerdotum opes, sed ad uictus necessaria suppetenda: 234 ut, iuxta Apostolum, habentes uictum atque uestitum, his contenti simus . Et nota quod non dixerit negotiationes, et merces Tyri sanctificatas Domino his dandas qui habitauerint Ierusalem sicut Iudei  arbitrantur; sed qui fuerint coram Domino, qui seruiunt ei. Sic enim et Dominus constituit, ut qui Euangelium predicant, uiuant de Euangelio . Seruire autem Domino, et habitare coram eo, non est loci, sed meriti. Hucusque uisiones Isaie, siue onera que certis gentibus imposuit, ut iussisti, et ut nos quiuimus, historica interpretatione disseruimus, Hebraice tantum ueritatis prementes uestigia. Que sequuntur, ad omnes pertinent nationes, et generaliter ad totius mundi consummationem. De quibus nec tu petisti, ut scriberem, nec mihi otiosum fuit, ut ex superfluo non quesita dictarem, qui quesita uix scripsi.



LIBER SEXTUS.


 233-234 Quod in precedenti uolumine pollicitus sum, ut super fundamenta historie, si uoluntati nostre Christus annueret, spirituale exstruerem edificium, et imposito culmine perfecte ecclesie ornamenta  monstrarem, hoc in sequentibus duobus libris, o uirgo Christi Eustochium, orationibus tuis, et Domini misericordia facere conabor, ut eodem labore quo quintus liber historiam comprehendit, sextus et septimus perstringat anagogen: non omnia disserentes, ne multa fiant uolumina, sed quid Ecclesiastici uiri ante nos senserint, breuiter indicantes.

 Onus seu uisio contra Babylonem quam uidit Isaias filius Amos. uidit non carnis, sed mentis oculis, quam grande magnumque pondus Babyloni sit imponendum. Et quia Babylon, que Hebraice dicitur BABEL , interpretatur confusio; eo quod ibi edificantium turrim sermo confusus sit, spiritualiter mundus iste intelligitur, qui in  maligno positus est, et non solum linguas, sed opera singulorum, mentesque confundit. Huius Babylonis rex est uerus Nabuchodonosor, contra Dominum superbiens, qui dicit in corde suo: In celum ascendam,  super sidera celi ponam solium meum: sedebo in monte Testamenti in lateribus Aquilonis, ascendam super altitudinem nubium, ero similis Altissimo. Iste est qui ostendit Domino uniuersa regna mundi, et dixit ei: Hec omnia mihi tradita sunt, et tibi dabo, si cadens adoraueris me . Denique in consequentibus 235 nequaquam contra Babylonem, sed contra orbem terrarum comminatio est. Dominus Sabaoth precepit genti bellicosissime, ut ueniat de terra longinqua a summitate celi, ut disperdat orbem terrarum. Et iterum: Ecce dies uenit insanabilis furoris et ire, ut ponat orbem terrarum desertum, et peccatores disperdat ex eo. Ac deinde: Precipiam orbi terrarum uniuerso mala, et impiis peccata sua. Ex quibus probatur, omnia que dicuntur contra Babylonem,  ad mundi huius confusionem et interitum pertinere.

 Super montem caliginosum, siue campestrem, leuate signum. Apostolis precipitur et Apostolicis uiris ac magistris Ecclesiarum, ut dimicaturi contra Babylonem, signum eleuent Dominice crucis, non in humili loco, et in demersis uallibus, sed in monte caliginoso, siue campestri. Quorum alterum significat abscondita Ecclesie sacramenta, que ut uideret Moyses, et audiret uocem Dei, intrauit tenebras et caliginem. Posuit enim Deus tenebras latibulum suum: et nubes et caligo in circuitu eius . Alterum docet, sic nos ad excelsa ecclesiasticorum dogmatum debere conscendere, ut iuxta Apostolum Paulum humiliemur atque dicamus:  Qui non sum dignus uocari Apostolus, quia sum persecutus Ecclesiam Dei . Qui et ipse eleuauit signum in monte campestri, quando insita sibi humilitate dicebat: Ego autem iudicaui nichil scire me in uobis, nisi Iesum Christum, et hunc crucifixum. Hoc autem signum, et in superioribus leuabit ipse, qui ortus est de radice Iesse in nationibus, ut congregaret perditos Isrel.

Exaltate uocem, leuate manum. Pro quo LXX transtulerunt: [a 1Kb] Consolamini manum. Exaltat uocem qui de sublimibus loquitur, et presentia quasi breuia, et transitoria contemnit. Qui audit ab eodem Isaia: Super montem excelsum ascende qui euangelizas Sion. Eleua in fortitudine uocem tuam qui euangelizas Ierusalem, eleuat manum suam, qui potest cum Dauid  dicere: Eleuatio manuum mearum sacrificium uespertinum ; et qui in omni loco leuat sanctas manus, ut non solum leuet manus, sed etiam consoletur manu: ne dicat pauperi: cras ueni, et accipe; sed ut pauperiem eius, et necessitatem presenti misericordia consoletur.

236 Et ingrediantur portas duces. LXX: Aperite principes. Duces Ecclesie ingrediuntur portas mysteriorum Dei, et Scripturarum sacramenta cognoscunt, habentes clauem scientie, ut aperiant eas creditis sibi populis. Unde precipitur, ut magistri aperiant, et discipuli ingrediantur.

 Ego mandaui sanctificatis meis. Pro quo LXX: Ego precipiam, et ego adducam eos. Ipse enim sanctificat ministros suos, ut et qui sanctificat et qui sanctificantur,  ex uno omnes sint. Qui et in alio loco credentibus loquitur: Sancti estote, quoniam et ego sanctus sum, ipse precipit, et adducet principes suos, ut faciant que precepta sunt .

Et uocaui fortes meos in ira mea: exsultantes in gloria mea. LXX: Gigantes ueniunt implere furorem meum, gaudentes simul, et contumeliam facientes. Iuxta Hebraicum herent superioribus que dicuntur, quod  ipse uocauerit fortes suos, exsultantes in gloria sua qui mandauerat sanctificatis suis. Porro iuxta LXX, gigantes uenientes ut impleant furorem Domini, gaudentes in aliena iniuria atque letantes, sinistre accipiende sunt contrarieque uirtutes, de quibus et in psalmis legimus: Misit in eos furorem ire sue, furorem et iram et tribulationem, immissionem per Angelos pessimos . Ex his est et exterminator in Aegypto, qui postes agni litos sanguine non audet intrare , et ille spiritus qui egressus stetit in conspectu Domini, et ait: Ego decipiam Achab. Dixitque ei Dominus: Decipies et preualebis egredere et fac sic . Unde in eodem Regum uolumine Micheas dixit; uidi Dominum Isrelem sedentem super thronum suum, et omnis exercitus celi  stabat circa eum a dextris, et a sinistris . Dextre uirtutes sunt eorum Angelorum qui ad bona mittuntur: sinistre autem eorum quibus ad puniendum tradimur. Unde et Apostolus: Quos tradidi, inquit, Satane, ut discant non blasphemare . Nomen autem gigantium, pro quo in Hebreo GEBORIM , id est, fortium positum est, LXX et Theodotis in similitudinem fabularum uertere gentilium, sicut, et Sirenas, et Titanas, et Arcturum, [b 8Kb] Hyadas, et Orionem nominant, que apud Hebreos aliis [c 29Kb] appellantur uocabulis. Si autem gigantes rebelles Dei sunt, et 237 omnes hereses contrarie ueritati rebellant Deo: omnes heretici gigantes sunt, qui gaudent in errore suo, et tunc maxime gloriantur, quando Ecclesie contumeliam fecerint.

  uox multitudinis in montibus quasi populorum frequentium, uox sonitus regum gentium congregatarum. Tripliciter iste locus accipitur. Primum, ut eleuato signo in monte campestri, ueniat gentium multitudo, et ipsa in montibus constituta, que diuiditur in duo, in populos scilicet, et in reges, in discipulos, et magistros, de quibus Saluator in Euangelio loquebatur: Multi ab Oriente et ab Occidente uenient, et accumbent cum Abraham et Isaac et Iacob in regno celorum . Propterea autem una uox, et consona dicitur, ut illud Apostolicum probetur: Idipsum dicatis omnes, et non sint in uobis schismata, sed sitis perfecti in eodem sensu, et in eadem sententia . Secundo, hereticorum describitur superbia, qui in montibus se esse credentes,  eriguntur contra scientiam Dei, et iniquitatem in excelsum loquuntur, et ponunt in celum os suum, qui et ipsi habent populos, habent reges, qui deceptum populum deuorant. Tertia interpretatio est: quia supra dixerat, gigantes ueniunt, ut impleant furorem meum, gaudentes simul, et contumeliam facientes, ipsorum gigantium describit arrogantiam, et ad puniendos,  qui sibi traditi fuerint, in mala parte consensum.

Dominus exercituum precepit militie belli, uenientibus de terra procul a summitate celi: Dominus, et uasa furoris eius, ut disperdat omnem terram. LXX: Dominus Sabaoth precepit genti bellicosissime, ut ueniat de terra longinqua a summo  fundamento ** celi Dominus, et bellatores eius, ut disperdant uniuersum orbem. Fundamentum obelo prenotandum est. In Regum, et Paralipomenon uolumine legimus . quod ira Dei accensa sit super Isrel quando Dauid numerauit populum, et offendit Dominum. In Psalmis quoque scribitur: Domine, ne in furore tuo arguas me, neque in ira tua corripias me, et cetera his similia, pro quo legi in cuiusdam  Commentariis, iram  Dei posse intelligi contrariam fortitudinem, cui tradimur ad puniendum, de quo et in octauo psalmo cantatur: Ut destruas inimicum, et ultorem . Possunt bellatores dici qui de terra procul ueniunt 238 et a summo celi, etiam ministri Angeli, qui in mundi consummatione mittendi sunt, ut zizaniorum manipulos faciant, et separatos a frumento incendio preparent sempiterno . Omnis quoque terra disperditur, quando terrena opera subuertuntur. Sunt et alii Domini bellatores instructi armatura Apostoli, qui quotidie in Ecclesia, que , id est orbis, et habitata intelligitur, disperdant eos, et interficiant, qui eriguntur contra scientiam Dei.

 Ululate, quia prope est dies Domini,  quasi uastitas a Domino ueniet. Propterea omnes manus dissoluentur, et omne cor hominis tabescet, et conteretur. Quoniam bellatores Domini uenturi sunt, ut disperdant omnem terram, ululate, et agite penitentiam, quibus pena uentura est. Prope est enim dies Domini, uel consummationis totius mundi, atque iudicii, uel exitus uniuscuiusque de uita. uenit enim a Domino depredatio, quam nos diximus uastitatem, ut seruaremus metaphoram, quia premiserat bellatores. Cum dies iudicii, uel dormitionis aduenerit, omnes manus dissoluentur, quibus dicitur in alio loco: Confortamini, manus dissolute. Dissoluentur autem manus; quia nullum opus dignum Dei iustitia reperietur: Et non iustificabitur in conspectu eius omnis uiuens . Unde Propheta  dicit in psalmis: Si inquitates attendas, Domine, quis sustinebit ? Omne quoque cor, siue anima hominis tabescet; et pauebit conscientia peccati sui. Hec est dies formidolosa atque terribilis, de qua et Sophonias loquitur: Metuite a facie Domini: quia prope est dies Domini . Et rursum: Iuxta est dies Domini magna: prope, et uelox nimis. Et Amos: ue, inquit, qui desiderant diem Domini: utquid uobis dies Domini, que tenebre sunt, et non lux ? Quodque iuxta LXX additum est: turbabuntur legati, et dolores  apprehendent eos: illos legatos interpretari possumus, quos ciues miserant aduersum eum, qui profectus erat in terram longinquam, ut sibi regnum poteret . Unde ipse loquitur in Euangelio: Inimicos autem, qui noluerunt me regnare super se, adducite huc, et interficite coram me.

 Torsiones et dolores tenebunt: quasi parturiens dolebunt: unusquisque ad proximum suum stupebit: facies combuste uultus eorum. Cum uenerint Domini bellatores 239 de terra longinqua, et omnes manus fuerint dissolute, et cor pauidum atque contritum; tunc strophomata, que nos torsiones uentris interpretati sumus, et dolores tenebunt eos, similes doloribus parturientium. Per que ostenditur torqueri eos propria conscientia, et facies  habere combustas eo igne, quem sibi succenderant: quia non possunt dicere: Signatum est super nos lumen uultus tui, Domine ; et: Nos omnes reuelata facie, gloriam Domini contemplantes, in eamdem imaginem transformamur . Unusquisque stupebit ad proximum suum, uidens eum in eisdem esse tormentis, quibus ipse cruciatur.

 Ecce dies Domini uenit crudelis, et indignationis plenus, et ire furorisque, ad ponendam terram in solitudinem, peccatores eius conterendos de ea. Pro terra Septuaginta , id est, orbem interpretati sunt: pro crudeli, insanabilem. Cum enim dies uel iudicii, uel mortis aduenerit, implebitur illud quod in sexto psalmo legitur: In inferno autem quis confitebitur tibi ? Non  est enim illud tempus penitentie, sed penarum. Et in alio loco dicitur: Quam magna multitudo dulcedinis tue, Domine, quam abscondisti timentibus te! Ergo absconditur multa Dei misericordia ab his qui adhuc in timore sunt positi, et perfectam Dei non habent caritatem, ut dum crudelem audiunt diem Domini, et insanabilem, et indignationis furorisque plenum, peccare desistant. Ponetur quoque orbis uel terra in solitudinem, et peccatores conterentur de ea, que prius peccatorum onere grauabatur, ut deletis perditisque sceleribus, habitet et regnet in terra sola iustitia.

 Quoniam stelle celi, et splendor earum non expandent lumen suum: obtenebratus est sol in ortu suo, et luna non splendebit in lumine suo. LXX:  Stelle enim celi et Orion, et omnis ornatus celi lumen suum non dabunt [Al. habebunt]: et obtenebrabuntur sole oriente, et luna non dabit lumen suum. Pro eo quod nos interpretati sumus, splendor earum, haud dubium quin stellarum Aquila et Theodotio ipsum uerbum posuerunt Hebraicum [a 1Kb] CHISILEEM : pro quo LXX Orionem transtulerunt, addentes de suo, et omnis ornatus celi, quod obelo prenotandum est. 240 Orionem autem gentilium fabule dicunt uiginti duas habere stellas, e quibus quatuor tertie magnitudinis sunt, nouem  quarte, rursum alie nouem quinte, [a 1Kb] et ab aliis appellantur Bootes. Legimus quoque in Iob, Hyadas, et uesperum, et Arcturum, et thesauros, siue interiora Austri , de quibus in suo loco dicendum est. Nec putare debemus apud Hebreos has stellas his appellari nominibus, que Grecus sermo resonat et Latinus: sed propria habere uocabula. Sicut enim Deus uocauit lucem, diem; et firmamentum, celum; et aridam, terram; et congregationes aquarum, maria ; sic et singulas stellas suis appellauit nominibus, quarum proprietatem nostra lingua non exprimit. Scriptum est de Deo in alio loco: Qui numerat multitudinem stellarum: [b 1Kb] et omnibus eis nomina uocat. Quando igitur dies Domini uenerit ad ponendum orbem terrarum  in solitudinem, et peccatores de ea penitus auferendos ; tunc ad comparationem diuine maiestatis, stelle celi, et omnis splendor earum retrahent lumen suum. Nec mirum est hoc de minoribus stellis dicere, cum etiam sol obtenebrescat in ortu suo, et luna splendorem solitum non habeat. Illud autem quod LXX transtulerunt, quod stelle et Orion, et omnis ornatus celi obtenebrentur sole oriente, non habet quid signi, siue miraculi [Al. signi miraculum]; hoc enim omni fit tempore, ut orto sole, stelle que in celo sunt non appareant. Nec mirum hoc dixisse de sole, cum etiam plena luna, et tota nocte fulgente, pleraque astra non luceant. Esse autem etiam per diem stellas in celo, probat solis deliquium, quod quando umbra terre,  ut philosophi disputant, et obiecto orbe lune fuerit obscuratus, clariora in celo astra uideantur.

 Et uisitabo super orbis mala, et contra impios iniquitates eorum. Quando uisitat et percutit Deus; ad hoc percutit ut emendet. Denique quando uehementer irascitur super eos qui non agunt penitentiam: Non uisitabo, inquit, super filias uestras, cum fuerint fornicate: et super nurus uestras, cum adulterauerint . E contrario de his qui in Christo credituri sunt, dicitur : uisitabo in uirga iniquitates eorum, et in flagellis 241 peccata eorum: misericordiam autem meam non auferam ab eis.

Et requiescere faciam superbiam infidelium: et arrogantiam fortium humiliabo. LXX: Et perdam iniuriam iniquorum, et iniuriam superborum humiliabo.  uerbum Hebraicum GAON , quod perspicue arrogantiam et superbiam sonat, Theodotio et Septuaginta semper iniuriam transtulerunt, sensum magis quam uerbum exprimentes: quia omnis superbus  promptus est ad iniuriam. Ergo propterea Dominus uisitat super orbis mala, et contra impios iniquitates eorum, ut comprimat arrogantiam superborum, et superbiam fortium humiliet. Deus enim superbis resistit, humilibus autem dat gratiam . Et in Prouerbiis legimus: Ante contritionem eleuatur cor uiri, et ante gloriam humiliatur . Semper superbiam ruina sequitur, et humilitatem gloria: Qui enim se exaltat, humiliabitur: et qui se humiliat, exaltabitur . Legimus in alio loco: Perdam sapientiam sapientium, et intelligentiam prudentium reprobabo . Non quod uera sapientia et uera prudentia perdantur a Domino, sed falsi nominis scientia: qui sibi thesaurizant linguam mendacii, et deficiunt scrutantes scrutinio,  et inueniunt nichil, loquentes iniquitatem in excelsum, et ponentes in celum os suum. Unde proprie hereticorum superbia, ueritatis iniuria nominatur.

 Pretiosior erit uir auro: et homo mundo obrizo. LXX: Et erunt qui derelicti fuerint, honorati magis quam aurum excoctum: et homo honorabilior erit lapide Sophir. In consummatione mundi, quando orbis redactus fuerit in solitudinem, et obtenebratus sol in ortu suo, et luna splendorem suum non dederit, tanta fient ab Antichristo signa atque portenta, ut iniquitate crescente, refrigescat caritas multorum, ad decipiendos etiam si fieri potest electos Dei . Tunc pretiosior erit uir auro, quod Hebraice dicitur PHAZ , et Aquila interpretatus  est [c 23Kb] , quod coloris optimi atque sanguinei est; et homo mundissimo obrizo, quod Hebraice dicitur OPHIR , et Aquila transtulit , quod nescio quid uolentes LXX 242 interpretati sunt, lapidem de Sophir. Est autem Indie locus, in quo aurum optimum nascitur; sicut in Genesi legimus de fluuio Phison: Iste est qui circumit omnem terram Euila, ubi est aurum; et aurum terre illius optimum: et ibi est carbunculus et lapis prasinus . Pretiosior autem intelligitur, pro eo quod est rarior. Omne enim, quod rarum est, pretiosum est, sicut et in Samuelis uolumine legimus: Et sermo Domini pretiosus erat in Isrel .

 Super hoc celum concutiam, et mouebitur  terra de loco suo. LXX: Celum enim furiet, et terra mouebitur a fundamentis suis. Cum pretiosior fuerit uir auro, et homo mundo obrizo, et impletum quod scriptum est: Putas cum uenerit Filius  hominis, inueniet fidem super terram ? tunc et celi mouebuntur et terra. Celum enim et terra pertransibunt, non sua uoluntate, et proprio arbitrio, ut plerique estimant, animantia ea esse credentes; sed propter indignationem Domini exercituum, et propter diem furoris eius, qui respicit terram, et facit eam tremere. Unde hoc quod in LXX dicitur, celum enim furiet, accipiendum pro his, qui uersantur in celo, quomodo si dicamus, omnis ciuitas conclamauit, et obuiam iudici urbs uniuersa processit. Fundamenta uero terre et in Prouerbiis legimus: Deus sapientia fundauit terram . Et ad Iob loquitur Dominus: Ubi eras quando fundabum terram ? Non quod terra habeat fundamenta profunda mole deiecta;  sed uoluntas et potestas Dei, qua omnia continentur, fundamenta illius appellanda sunt. Ipse enim super maria fundauit eam, et super flumina collocauit eam, et ipse appendit eam super nichili .

 Et erit quasi damula fugiens, et quasi grex ouium, et non erit qui congreget: unusquisque ad populum suum conuertentur, et singuli ad terram suam fugient. Omnis qui inuentus fuerit, occidetur, et omnis qui superuenerit, cadet in gladio. Infantes eorum allidentur in oculis eorum; diripientur domus eorum, et uxores eorum uiolabuntur. Celo terraque commotis, fugiet diabolus coluber tortuosus, uel omne dogma contrarium ueritati, 243 quod in magistros ac discipulos scinditur, quorum priores [a 14Kb] propter ,  Greco sermone Dorcades, id est, Capree nuncupantur sequentes quasi bruta animalia; et huc atque illuc errantia non habent qui [b 1Kb] eos dirigant: perdiderunt enim eum, de quo scriptum est: A domino gressus hominis diriguntur : qui liberati a magistris pessimis conuertentur ad populum suum, et singuli ad terram suam fugient, de qua orti sunt: qui uero inuentus fuerit, occidetur, siue iugulabitur. Hoc autem non solum in consummatione mundi, sed usque hodie fit in Ecclesia: quando magistris superatis, grex deceptus reuertitur ad populum, et ad terram suam; et in eo quod inuenitur, occiditur, ut hereticus esse desistat, et quicumque superuenerit, cadet in gladio spirituali. Tunc infantes eorum et paruulos, qui nondum ad  perfectam uenerunt erroris etatem, allident in oculis magistrorum, diripientque eorum [c 1Kb] domos, et uxores eorum uiolabunt, prauam sapientiam et doctrinam peruersam. Unde pro huiusmodi patribus quorum interficiendi sunt paruuli, debemus orare et dicere: Da eis, Domine. Quid dabis eis? uuluam sterilem, et ubera arentia . Parturierunt enim iniquitatem, conceperunt dolorem, et genuerunt iniustitiam.

 Ecce ego suscitabo super eos Medos,  qui argentum non querant, nec aurum uelint: sed sagittis paruulos interficiant, et lactentibus uteri [uulg. uteris] non misereantur, et super filios non parcet oculus eorum. Inuenimus in Genesi  quod Madai auctor gentis Medorum fuerit, qui interpretatur mensura, siue a potente, uel forti. Igitur contra Babylonios, qui mente confusi sunt, suscitantur a potente et forti Deo ministri ad puniendum fortitudinis: ut reddant unicuique secundum opera sua. In qua enim mensura mensi sunt, remetietur eis. Mensuram agitatam atque concussam et plenam et supereffundentem restituent in sinus eorum . Qui nec argentum nec aurum, id est, nec eloquii pulchritudinem, nec acumen ingenii, in quibus sibi ante plaudebant, recipient: sed penis  afficient traditos; et 244 paruulis ac lactentibus uteri non miserebuntur, ut magis misereantur. Atque utinam et nos suscitemur a Domino, et hec nobis detur potestas, ut nec argentum nec aurum uelimus eloquentie et sapientie secularis: sed filios hereticorum, et omnium qui decepti sunt, interficiamus sagittis spiritualibus, id est, testimoniis Scripturarum: et qui lacte nutriuntur erroris, absque ulla misericordia trucidentur, ut clementi crudelitate pereant, nulliusque misereamur infantie, et illa beatitudine digni simus: Beatus qui tenebit et allidet paruulos suos ad petram!

 Et erit Babylon illa gloriosa in regnis, inclyta in superbia Chaldeorum, sicut subuertit Deus Sodomam et Gomorrham. Non habitabitur usque in  finem, et non fundabitur usque ad generationem et generationem: nec ponet ibi tentoria Arabs: nec pastores requiescent ibi: sed requiescent ibi bestie, et replebuntur domus eorum draconibus: et habitabunt ibi struthiones, et pilosi saltabunt ibi; et respondebunt ibi ulule in edibus eius: et sirene in delubris uoluptatis.  Prope est ut ueniat tempus eius, et dies eius non elongabuntur. LXX: Et erit Babylon, que uocatur inclyta gloriosa regis Chaldeorum, sicut subuertit Deus Sodomam et Gomorrham; non habitabitur in eternum; nec ingredietur eam per multas generationes; nec transibunt per illam Arabes: neque pastores requiescent in ea, sed requiescent ibi bestie, et replebuntur domus sonitu, et accubabunt ibi sirene, et demonia saltabunt ibi, et onocentauri ibi habitabunt, et cubicula facient  hericii in domibus eorum. Cito ueniet et non tardabit. Quod sequitur: Et dies eius non protrahentur, ** asteriscis notandum est, quia de Theodotione addita sunt. Medis aduersus confusionis urbem suscitatis, qui nec aurum in bonis reputant, nec argentum; qui sagittis interficiunt paruulos, et lactentibus uteri non miserentur, et super filios non parcit oculos eorum: urbs quondam inclyta que erat in superbia Chaldeorum, qui interpretantur, quasi demonia, sic subuertetur, quomodo subuersa est Sodoma et Gomorrha;  ut nullum in ea maneat pristine mansionis uestigium: sed postquam 245 fuerit celum nouum, et terra noua, et preterierit figura huius mundi , non habitabitur urbs confusionis in perpetuum; et nequaquam eumdem statum recipiet. Non enim ponet ibi, postquam in pristina gloria esse desierit, Arabs tentoria sua, qui interpretatur occidentalis et uespertinus; ut in ea cupiat habitare, quam uiderit esse desertam. Arabs autem in presenti loco in bonam partem accipitur: quod semper tendat ad finem, et oblitus preteritorum, extendat se in priora. Nec pastores requiescent ibi, qui mansuetissimum Domini gregem in Ierusalem solent pascere; sed e contrario requiescent ibi bestie, quas detestatur Psalmista, dicens: Ne tradas bestiis  animam confitentem tibi . Pro quibus Aquila, et Symmachus, et Theodotio, ipsum uerbum Hebraicum posuerunt SIIM . Et implebuntur domus eorum, hoc est Babyloniorum, iuxta LXX et Theodotionem , id est, sonitu et clamoribus; iuxta Aquilam, typhonibus, quos nos in dracones uertimus; iuxta Symmachum OIIM , quod uerbum in Hebraico continetur. Et habitabunt ibi struthiones, animal semper solitudines appetens, de quo in Iob plenius scribitur: qui cum pennas habere uideatur, tamen de terra altius non eleuatur: pro quo LXX , id est, sirenas interpretati sunt. Pilosos autem qui dicuntur Hebraice SIRIM , Theodotio, erectis et stantibus pilis interpretatus est. Symmachus et LXX demonas transtulerunt. Pro  onocentauris quoque, quos soli LXX interpretati sunt, imitantes gentilium fabulas, qui dicunt fuisse hippocentauros, tres reliqui interpretes ipsum posuere uerbum Hebraicum IIM  quod nos in ululas uertimus. Ubi autem LXX dixerunt, cubilia facient hericii in domibus eorum, et in Hebraico positum est THANNIM , Aquila et Symmachus et Theodotio, sirenas interpretati sunt; significantes uel bestias aliquas esse, uel demonas, iuxta errorem gentilium dulce cantantes, et decipientes homines, qui huius seculi naufragium clausis auribus transire non possunt. Porro onocentauri nomen, ex asinis centaurisque compositum, uidetur mihi significare eos, qui ex parte aliquid humanum sapiunt; et rursum uoluptatibus et ceno turpitudinis abducuntur ad uitia.  Dicitur ergo 246 secundum tropologiam, quod in fine mundi, uel mortis uniuscuiusque, omnis gloria et superbia Chaldeorum, et confusio mundi, recedat a nobis; et ita omnia subuertantur, sicut subuertit Deus Sodomam et Gomorrham; nec ultra mundi istius futurus sit status, sed pereat in eternum. Nec ponat ibi Arabs tentoria sua, de quo in sexagesimo septimo psalmo dicitur; Iterfacite ei qui ascendit super occasum, Dominus nomen eius .  Nec pastores ibi requiescant, Angeli uidelicet qui humano presunt generi, et quotidie uident faciem Patris: sed requiescant ibi bestie et dracones, et struthiones, et pilosi, et ulule, et sirene, quas omnes bestias in figura intelligimus Angelorum, uel demonum, et eorum quibus tradimur ad puniendum. Et in domibus quondam uoluptatis, ubi erat letitia et gaudium, sit planctus ulularum, et lamentabilis uox sirenarum, que auditores suos ducit ad mortem. Tempus autem imminere iudicii, et diem consummationis Babylonie non elongari, nequaquam mirabitur, qui quotidie per sanctos uiros in his qui credunt in Domino, subuerti uiderit Babylonem; et eternitati comparatam, omnem longitudinem esse uicinam. De generibus bestiarum, immo monstrorum,  breuiter diximus: quia in [a 1Kb] priori libro iuxta historiam ex parte perstricta sunt. Hoc quoque considerandum, quod postquam ecclesiasticus sermo et doctrina Saluatoris urbem confusionis euerterit, ita ut Sodome et Gomorrhe comparetur; non habitetur a sanctis uiris, nec pastores requiescant in ea, qui Christi gregem pascere consueuerant: sed e contrario requiescant ibi bestie, et dracones, et struthiones, et pilosi saltent in ea. Quidquid enim heretici loquuntur in synagogis Satane, non est doctrina Domini, sed ululatus demonum et pilosorum, quos imitabatur Esau. Et sirene requiescent in delubris uoluptatis, que dulci et mortifero carmine animas pertrahunt in profundum: ut seuiente naufragio, a lupis et canibus deuorentur. Prope est ergo et instat  quotidie tempus ruine hereticorum, et non differtur eorum subuersio.

Miserebitur enim Dominus Iacob, et eliget adhuc de Isrel, et requiescere eos faciet super humum suam: adiungetur aduena 247 ad eos, et adherebit domui Iacob. Et tenebunt eos populi, et adducent eos ad locum suum: et possidebit eos domus Isrel super terram Domini in seruos et in ancillas; et erunt capientes eos qui se ceperant, et subiicient exactores suos. Et erit in die illa cum requiem dederit tibi Deus a labore tuo, et a concussione tua, et a seruitute dura, qua ante seruisti: sumes parabolam istam contra regem Babylonis, et dices. Pro aduena, id est, proselyto, LXX interpretati sunt: qui Hebraice GER  dicitur. Unde puto et Moysi filium, qui aduena erat in terra,  nominatum a patre, Gersam. . Ergo georas est uerbum [b 2Kb] Hebraicum, Greca consuetudine declinatum: licet quidam Hebrei sermonis ignarus, Grecam in eo etymologiam exprimere conetur, ab eo quod terrene rei curam habeat: [c 16Kb] enim, inquit, terra appellatur, et , , id est, sollicitudo. Rursum pro MASAL  quam Aquila et Simmachus et Theodotio parabolam transtulerunt, quos et nos secuti sumus, LXX planctum interpretati sunt. Est  autem ordo: postquam Babylon deserta fuerit in eternum, ita ut habitatio bestiarum sit, miserebitur Dominus Iacob, eius uidelicet qui uitia supplantauit; et eliget Isrel, eum qui mente conspicit Deum. Et nota uerborum proprietatem: Iacob, qui adhuc in lucta positus, est miserebitur: Isreli uero, qui post uictoriam nomen accepit, non misericordia, sed eiectio coaptatur. Requiescere quoque eos faciet super terram suam, de qua Saluator loquitur: Beati mites, quoniam ipsi possidebunt terram , et Credo uidere bona Domini in terra uiuentium . Adiungentur quoque domni Iacob, qui electi sunt per Apostolos, gentium multitudo; et tenebunt reliquias domus Isrel, et adducent eos in locum suum, ut habitent in tabernaculis eorum; et possidebit  eos domus Isrel super terram Domini in seruos et ancillas. Prodest quippe malis, ut bonis seruiant. Unde et Esau dicitur: Seruies fratri tuo. Et ad Iacob, Seruiet tibi frater tuus . Et accipient eos qui se sophismatibus ante deceperant: et exactores suos, qui omnia lucri causa faciunt, redigent in seruitutem. Postquam autem requieuerit 248 Iacob et Isrel a labore suo, quo multum contra seculum et hereticos pugnando laborauerat; et a concussione et seruitute sua, qua maligne interpretationi et falsis dogmatibus ante seruierat: tunc sumet planctum atque parabolam contra regem Babylonis: sermonem uidelicet heretici erroris et confusionis: et dicet que sequuntur. Locum istum Iudei interpretantur carnaliter, quod postquam reuersi sunt de Babylone,  factum esse docere non poterunt. Neque enim Babylonii seruierunt eis, qui eos prius ceperant; nec uictis Babyloniis, domus eorum possederunt: neque habuerunt eos in seruos et ancillas. Restat igitur ut iuxta fabulas suas de imperio hoc putent futurum esse Romano: quibus superatis in ultimo tempore, seruiture sint eis gentes, quibus ante seruierint. Quod si sequentes litteram, spe se falsa decipiunt, quis eis concedet, ut Roma uocetur Babylon, et Nabuchodonosor rex Romani imperii?

 Quomodo cessauit exactor, quieuit tributum? Contriuit Dominus baculum impiorum: uirgam dominantium, cedentem populos in indignatione, plaga insanabili, subiicientem in furore gentes, persequentem crudeliter. In Petri Epistola legimus: Tempus  est, ut incipiat iudicium a domo Dei . Et in Ezechiel tortoribus dicitur: A sanctis meis incipite . Pro diuersitate quippe peccati, iudicii ordo disponitur: ut qui minus deliquerint, ante purgentur. Nouissimus autem inimicus destruatur mors. Ergo cum Isrel de seruitute dura fuerit liberatus, sumet parabolam contra regem Babylonis, quam debemus intelligere ut parabolam. Si enim contra Nabuchodonosor sermo est, et simplex historie expositio, quomodo parabola dicitur, que nulli alteri , id est, comparatur. Miratur ergo  Isrel quomodo cessauerit exactor, qui exigere consueuerat usque ad nouissimum quadrantem. Exigere autem consuetus non alios nisi debitores, qui dicunt in Oratione Dominica: Dimitte nobis debita nostra sicut et nos dimittimus debitoribus nostris . Huic exactori debitores traduntur a iudice, qui eos mittit in carcerem et exigit usque ad peccatum minimum. Denique et 249 Paulus apostolus [a 1Kb] Corinthium fornicantem, qui uxorem patris acceperat, necnon Phygellum et Hermogenem tradidit exactori . Et de his exactoribus etiam supra dicitur: Populus meus exactores uestri depredantur uos; et qui repetunt, dominator uestri. Pro tributo, Aquila famem interpretatus est. Sublato enim a nobis sponso, famem patimur uerbi Dei, et iugiter a corpore Domini  ieiunamus. Idcircoque uirga et baculus impiorum, pro quo septuaginta iugum interpretati sunt, percutit nos, siue opprimit; quia noluimus sustinere iugum leuissimum, iugum Saluatoris. Hoc autem baculo et hac uirga, insanabili gentes furore cedebat, et fugientes persequebatur crudeliter: non emendare uolens traditos, sed occidere.

 Conquieuit et siluit omnis terra: gauisa est, et exsultauit: abietes quoque letate sunt super te, et cedri Libani. Ex quo dormisti, non ascendet qui succidat nos: infernus subter conturbatus est: in occursum aduentus tui suscitauit tibi gigantes. Omnes principes terre surrexerunt de soliis suis; omnes principes nationum, uniuersi respondebunt, et dicent tibi: Et tu uulneratus es sicut nos, nostri similis effectus es?  Detracta est ad inferos superbia tua, concidit cadauer tuum; subter te sternetur tinea, [b 6Kb] putredo et operimentum tuum erunt uermes. Ad interitum regis impii, qui percutiebat plaga insanabili nationes, et persequebatur eas crudeliter, omnis terra conquieuit, et siluit, que prius turbarum, et seditionis plena erat, in tantum ut abietes, et cedri Libani letarentur, de quibus in psalmis scriptum est: uineam de Aegypto transtulisti, eiecisti gentes, et plantasti eam. Operuit montes umbra eius, et arbusta eius cedros Dei . Has cedros Dei, quia aliquando peccauerunt, tradidit Dominus suppliciis conterendas. Unde in alio psalmo dicitur: Conteret Dominus cedros Libani . Abietes autem excelsi quique, et in Domini seruitute sublimes debent accipi, que  consona uoce dixerunt: Ex quo tu dormisti. Nota quod et mortis mors, appellatur dormitio. Non ascendet qui succidat nos. uicto enim forti, et direptis uasis eius, etiam ceteri satellites corruerunt. Unde et Dominus loquitur in Euangelio : Ite in ignem eternum, 250 qui preparatus est diabolo, et angelis eius. Quantos isti lignorum arborumque cesores suis securibus succiderunt, et fecere corruere? Infernus quoque conturbatus, siue uersus in amaritudinem, in occursum aduentus ueri Nabuchodonosor, locus suppliciorum atque cruciatuum  est, in quo uidetur diues purpuratus: [a 1Kb] ad quem descendit et Dominus, ut uinctos de carcere dimitteret. Possumus infernum occurrentem dicere et eum angelum qui inferis penis prepositus est, qui suscitauit omnes gigantes: pro quo alii Raphaim, alii Titanas transtulerunt. Gigantes autem uocantur iuxta Ethnicorum consuetudinem, qui eos terrigenas existimant, quos terra genuerit. Nos autem gigantes, iuxta Greci sermonis etymologiam, eos appellare possumus, qui terrenis operibus seruierunt. Denique sequitur: Omnes principes terre surrexerunt de soliis suis, in aduentu quondam principis sui: ut quem prius honorabant pro potentia, postea mirarentur in penis, et dicerent: Et tu uulneratus es sicut et nos: nostri similis effectus es. Que uerba hunc sensum  habent: Putabamus nos pro imbecillitate nostra non potuisse resistere potentie Dei, et te esse solum, qui in tua altitudine permaneres; sed ut rebus ostenditur, et tu uulneratus et captus es, nostrique similis effectus; ut quos in terra dignitas separauit, apud inferos pena consociet. Detracta est ad inferos superbia, uel gloria tua, et concidit cadauer tuum, siue ut LXX transtulerunt, multa letitia tua, qua prius subiectis tibi gentibus letabaris. Subter te sternetur putredo, et operimentum tuum erunt uermes. Hec requies diaboli, iste lectus tentatoris, qui in tantam erectus est superbiam, ut etiam Dominum auderet tentare dicens: Hec omnia tibi dabo, si procidens adoraueris me . Putredo et tinea, et operimentum uermium, uel pene intelliguntur  eterne, quas propria gignit conscientia, uel suppliciorum materia, que ex propriis peccatis nascitur. Sicut enim quamdiu cadaueris materia est, et aliquis humor in cadauere, uermes nascuntur ex putredine; sic ex ipsa materia peccatorum supplicia gignuntur. Unde et Apostolus Paulus interfecta morte, 251 ad quam per Osee sermo propheticus loquebatur: Ero mors tua, o mors: ero morsus tuus, inferne , loquitur ad eam: Ubi est mors contentio tua? ubi est mors stimulus tuus ? Illa enim mortua, non est qui succidat nos: nequaquam enim erit peccatum quod succidendum sit, quia stimulus mortis peccatum sit.

 Quomodo cecidisti de celo, Lucifer, qui mane oriebaris? corruisti in terram, qui uulnerabas  gentes? LXX: Quomodo cecidit de celo Lucifer, qui mane oriebatur? contritus est in terram qui mittebat ad omnes gentes. Pro Lucifero qui Hebraice dicitur ELIL , Aquila transtulit ululantem aurore filium. uere enim ululare debuit et eiulare, qui propter superbiam suam de celo in terram precipitatus est, atque contritus. Unde et Saluator ad discipulos loquitur: uidebam Satanam quasi fulgur de celo cadentem . Non modo uideo, sed prius uidebam quando corruit. Et si ille propter superbiam de tanta magnitudine cecidit, uos quoque non  debetis gloriari, quia uobis demonia subiecta sunt: sed quia nomina uestra scripta sunt in celo; ut unde ille cecidit per superbiam, uos ascendatis per humilitatem. Iste est princeps seculi, qui inter stellas ceteras mane oriebatur, et suo uitio de Lucifero uesper effectus est, et non oriens, sed occidens: qui uulnerabat gentes, siue qui mittebat ad gentes satellites suos, ut omnes sua fraude deciperet. Isti sunt falsi Apostoli, operarii mendaces, qui transfigurantur in Apostolos Christi, qui bono semini lolium superseminant, dormientibus Ecclesiarum magistris, et nolentibus aut nequeuntibus eorum malitie resistere. Iacob autem, et Isrel cuius misertus est, et quem elegit Dominus, hec adhuc loquitur ad diabolum, siue ut LXX uolunt, de diabolo, id est, non  ad secundam personam, sed ad tertiam.

 Qui dicebas in corde tuo: in celum ascendam, super sidera Dei exaltabo solium meum: sedebo in monte testamenti in lateribus Aquilonis: ascendam super altitudinem nubium, ero similis Altissimo. uel antequam de celo corrueret, ista dicebat, uel postea quam de celo corruit. Si adhuc in celo positus, quomodo dicit, ascendam in celum ? Sed quia legimus: Celum celi Domino, cum esset in celo, id est, in firmamento, in celum ubi solium Domini est, cupiebat ascendere, non humilitate, sed superbia. 252 Sin autem postquam de celo corruit, loquitur ista uerba, arrogantiam debemus intelligere, quod nec precipitatus quiescat, sed adhuc sibi grandia repromittat, non ut inter astra,  sed super astra Dei sit. Cumque Dominus loquatur ad Apostolos: Sufficit discipulo, ut sit quasi magister, et seruo sicut Dominus suus , et dicat ad Patrem: Pater sancte, da, ut sicut ego et tu unum sumus, ita et isti in nobis unum sint : iste in tantum sibi arrogat, ut super stellas celi, que non corruerunt, solium suum positurum esse se iactet. Quodque infert: Sedebo in monte testamenti in lateribus Aquilonis; pro quo LXX transtulerunt, in monte sublimi, super montes excelsos, qui sunt ad Aquilonem, ad illud referamus, quod in Ieremia dicitur: Ab Aquilone exardescent mala super omnes habitatores terre . Et quod olla succensa a facie Aquilonis accenditur. Iste est Aquilo uentus durissimus, a quo suos uult Dominus liberare  captiuos, et reducere in ciuitatem sanctam dicens: Dicam Aquiloni, adduc: et Africo, noli prohibere, adduc filios meos de terra longinqua . Illud autem quod huic potest esse contrarium, montes Sion, latera Aquilonis, ciuitas regis magni, facile soluitur. Hi enim qui quondam erant in lateribus Aquilonis durissimi, postea per penitentiam in ciuitate Dei esse ceperunt. Semper istiusmodi Lucifer querit ascendere super eos qui habent imaginem celestis, et qui fulgent in Ecclesia sicut astra Dei: et sedere in monte pacti siue testamenti, id est, in Ecclesia,  que in sublimibus collocata est, et de lateribus quondam Aquilonis habitatores possidet. Qui in tantum oblitus sui est, ut uelit super nubes ascendere, quibus mandauit Dominus, ne pluant super Isrel imbrem, et ad quas peruenit ueritas Domini, cui loquitur et Abdias: Si exaltatus fueris ut aquila, et inter sidera celi posueris nidum tuum, inde te detraham, dicit Dominus . Infelix Iudas, qui quasi nubes cum aliis Apostolis mittebatur, ut plueret super Isrel imbrem, et quasi stella inter ceteras stellas erat, quibus Dominus loquebatur: Luceat lumen uestrum coram hominibus , uitio suo suscepit ascensorem diabolum, qui ut superbie uerba compleret, etiam hoc ausus est dicere: Ero similis Altissimo, ut quomodo Christus habet  Prophetas et Apostolos suos, sic et ego habeam 253 pseudoapostolos. Hec autem omnia referenda sunt ad hereticos, qui cum deorsum sint, cum principe suo excelsos se esse iactant.

 uerumtamen ad infernum detraheris in profundum laci. LXX: Nunc autem in infernum descendes, et ad fundamenta terre. Non ad infernum sponte descendes [Al. descendens], hoc enim Domini Saluatoris est, ut uinctos de inferis liberet, sed ad infernum detraheris inuitus, ut qui per uirtutes poteras ad excelsa conscendere, per uitia detraharis ad penas. Sancti pennas habent aquile, et pennas columbe, et possunt dicere: uolabo, et requiescam . Impii autem et Aegyptiorum similes, demersi sunt quasi plumbum in aquis uehementissimis,  et demersi sunt in profundum sicut lapis . Unde et iniquitas, siue ut melius habetur in Hebreo, impietas super talentum plumbi sedere conspicitur . Ergo illud quod alibi legimus: Omnis qui se exaltat, humiliabitur , etiam rex confusionis passus est, ut detraheretur in fundamenta terre, siue ut uerius in Hebraico habetur, in profundum laci. De fundamentis terre in Deuteronomio scribitur: Ignis succensus est in furore meo, ardebit usque ad infernum nouissimum. Deuorabit terram, et fundamenta eius , eos uidelicet qui terreni sunt. De lacu quoque, quod per eum profunda significentur inferni, illa sunt testimonia: Assimilatus sum cum descendentibus in lacum. Et: Posuerunt me in lacum nouissimum . Sicut enim lacus aquas ad se descendentes, ita infernus animas suscipit: ad quem lacum descendit Banaias tempore niuis et frigoris, et interfecit in eo leonem . Unde et heretici relinquunt fontem aque uiuentis Dominum, et fodiunt sibi lacus contritos qui aquam non ualeant continere. De his lacis, qui feruorem non habent Spiritus sancti; nec Ieremie prophete similes sunt, qui iuxta Septuaginta interpretes loquebatur: Inueni aquam calidam in deserto ; sed refrigescente caritate, calorem Sancti Spiritus perdiderunt: ille est lacus, de quo idem Ieremias loquitur: Sicut refrigerat lacus aquam, sic refrigerat malitia habentes se . Qui utinam, iuxta Apocalypsim  Ioannis, aut calidi essent, aut frigidi , id est, aut crederent, aut omnino non crederent, ne per teporem, et simulationem fidei a Domino reiicerentur!

 Qui te uiderint, ad te inclinabuntur, 254 teque prospicient. Numquid iste est uir qui conturbauit terram? qui concussit regna? qui posuit orbem desertum, et urbes eius destruxit, et uinctis eius non aperuit carcerem? Siue ut Septuaginta transtulerunt: eos qui ducebantur non soluit? Qui uiderint Nabuchodonosor regem Babylonium, non oculorum, sed cordis intuitu, de celo ad inferos corruisse, inclinabuntur humilitate, que contraria est superbie, et illum prospicient ista dicentes: Nonne iste est uir, siue homo, qui conturbauit, uel concitauit terram? Et  est sensus: Qui dixerat: Ero similis Altissimo, et se iactabat Deum, homo esse conuincitur, de quo in nono psalmo qui proprie contra diabolum est, dicitur: Exsurge, Domine, non confortetur homo . Et in Euangelio: Inimicus homo superseminauit zizania . Unde ad eum, et socios eius dictum legimus: Ego dixi, dii estis, et filii excelsi omnes. uos autem sicut homines moriemini, et sicut unus de principibus cadetis . Et ad eumdem sub figura principis Tyri dicitur: Pro eo quod exaltatum est cor tuum, et dixisti: Deus ego sum, habitatione Dei habitaui in corde maris: tu autem es homo, et non Deus, et dedisti cor tuum sicut cor Dei . Iste uir, et iste homo conturbauit uniuersam terram, eos uidelicet qui audiunt cum  Adam: Terra es, et in terram ibis , et concussit regna siue reges, quorum cor in manu Domini est . Concussit, inquit, non subuertit. Unde et unus de his qui concussi fuerant, et tamen non ruerat, loquebatur: Mei autem pene moti sunt pedes . Et Apostolus loquitur ad credentes, ut arripiant armaturam Dei, et stent contra insidias diaboli . Domus autem que supra petram fundata est, nulla tempestate concutitur . Sequitur: Qui posuit orbem terrarum desertum, siue ut iuxta Hebraicum, preter LXX, omnes alii transtulerunt, quasi desertum. uitiis enim atque peccatis orbem qui Hebraice dicitur THEBEL  fecit esse desertum, ut nullam haberet uirtutem, uel eisdem subiaceret uitiis, quibus gentium  plena est solitudo. Urbes quoque eiusdem destruxit orbis, ut de Ecclesiis Christi faceret synagogas diaboli, et munditiam uere fidei heretica sorde pollueret. Sed et uinctis eius, id est, orbis, non aperuit carcerem. Nos omnes uincti eramus, et clausi tenebamur in carcere, quibus uinctis dixit Saluator, exite, et his qui 255 erant in tenebris, reuelamini. Dominum enim soluit compeditos. Qui liberati ab eo, gratias referunt dicentes: Tu dissoluisti uincula mea . Funibus enim peccatorum suorum unusquisque constringitur: quos funes atque uincula soluere possunt et Apostoli, imitantes magistrum suum qui eis dixerat: Quecumque solueritis super terram, erunt soluta et in celo . Soluunt autem eos Apostoli sermone Dei, et testimoniis Scripturarum, et exhortatione uirtutum.

 Omnes reges gentium [a 1Kb] uniuersi dormierunt in gloria, unusquisque in domo sua. Tu autem proiectus es de sepulcro tuo sicut sanies: pollutus, inuolutus cum interfectis, et confossis gladio, qui descendunt ad lapides laci. LXX: Omnes reges gentium dormierunt in honore, homo in domo sua. Tu autem proiicieris in montibus sicut [b 19Kb] abortiuum, abominabilis, et inuolutus cum interfectis gladio descendentibus ad fundamenta terre. Reges gentium quibus Deus secundum Canticum Deuteronomii gentes crediderat gubernandas , qui concussi sunt a Nabuchodonosor, et tamen non subuersi, quorum [c 1Kb] nequaquam  regnat peccatum; sed quia cor eorum in manu Dei erat, minime corruerunt. Etenim Saluator, quomodo Deus deorum appellatur, sic Dominus dominantium, et rex regum. Isti igitur reges uniuersi requieuerunt in gloria sua, unusquisque in domo sua. Diuerse quippe apud Patrem sunt mansiones : et pro uarietate uirtutum, habitationum differentie. Porro Nabuchodonosor proiectus est de sepulcro suo, nec in morte a cruciatibus conquieuit. Proiectus est autem quasi sanies, que Hebraice dicitur NESER , quam Aquila interpretatus est, tabem [Al. tabum] uidelicet et pedorem, quem Symmachus , id est, abortiuum, LXX mortuum, Theodotio germen: quamquam hoc ipsum uerbum supra  ubi de Christo legimus:  Egredietur uirga de radice Iesse, et flos de radice eius ascendet, LXX florem, Theodotio germen, Aquila , id est, [d 8Kb] uirgultum, interpretati sunt. Proprie autem Neser dicitur uirgultum, quod ad radices arborum nascitur, et ab agricolis auulsum quasi inutile proiicitur, unde et nos stirpem inutilem transtulimus. Igitur Nabuchodonosor quasi stirps inutilis incendio preparatus, uel sicut 256 sanies pollutus, et inuolutus his qui ab eo interfecti sunt gladio, et descenderunt usque ad fundamenta laci, detrahetur in profundum, et ne cum his quidem habebit consortium sepulture quos interfecit. Alterius enim pene est auctor delicti, et alterius qui ab auctore compulsus est. Iste est gladius quo uulnerati sunt plurimi, et interfecti, de quo in septimo  psalmo legimus: Nisi conuersi fueritis, gladium suum uibrabit, arcum suum tetendit, et parauit eum. Et in ipso parauit uasa mortis: sagittas suas ardentibus effecit , his uidelicet, qui in suum cor ignita diaboli iacula susceperunt. Porro iuxta LXX, cadauer Nabuchodonosor cum plurimis interfectis pollutum atque confossum iacebit in superbie montibus, et deducetur ad inferos. Fundamenta autem laci, pro lapidibus laci, interpretatus  est Symmachus, ut aliis uerbis profundum, et tartarum significaret inferni.

 Quasi cadauer putridum non habebis consortium neque cum eis in sepultura. Tu enim terram tuam disperdidisti, populum tuum interfecisti. LXX: Quomodo uestimentum commixtum sanguine non erit mundum, sic nec tu eris mundus, quia terram meam perdidisti, et populum meum interfecisti. Quia multum inter se Hebraicum distat, et LXX editio, separatim de singulis disseramus. Sicut cadauer putridum, siue ut Aquila transtulit, conculcatum, non habebis consortium sepulture, nec cum his quidem quos interfecisti. Tu enim magister es, illi fuere discipuli: et cui plus creditum est, plus exigitur ab eo. Tu enim terram tuam disperdidisti, populum tuum occidisti,  eos uidelicet qui tibi crediti sunt gubernandi. Unde ad Saluatorem audet dicere: Hec omnia mihi tradita sunt, et dabo tibi ea, si procidens adoraueris me . Cadauer autem diaboli putridum, ob magnitudinem peccatorum dubitare non poterit, qui legerit peccatum esse fetidissimum, ipso peccatore dicente: Computruerunt et corrupte sunt cicatrices mee a facie insipientie mee . E contrario uirtus boni odoris est: unde et spiritualium fratrum dilectio comparatur unguento, quod descendit super barbam, barbam Aaron, et super oram uestimenti eius . Et ad sponsam sponsus loquitur: 257 Odor tuus suauis, et facies tua speciosa . Quomodo autem cadauer diaboli spiritualiter conculcetur, illud Apostoli docet nos:  Deus conteret Satanam sub pedibus uestris uelociter . Et Domini uerba dicentis: Quasi lutum platearum delebo eos . Iste quia terram sibi creditam perdidit, et commissum sibi populum trocidauit, nequaquam eos uiuos reseruans Deo, sed socios sue preparans sepulture: propterea non erit, nec uocabitur in eternum semen pessimorum. Porro iuxta LXX hunc habet sensum: o Lucifer qui mane oriebaris, qui quando habebas opera uirtutis et luminis, uestimentum eras Dei, et de te dici poterat: Amictus lumine sicut uestimento : quia multos interfecisti gladio, qui descenderunt ad infernum, et eorum pollutus es sanguine, nequaquam uocaberis uestimentum Dei, sed uestimentum cruore permixtum, non maculatum atque  pollutum, ut aliquid mundi habere uidearis, sed totum sanguine cruentatum. Et hoc notandum quod ad diabolum dicatur: sicut uestimentum commixtum sanguine non erit mundum, sic et tu non eris mundus. Ubi sunt ergo qui dant diabolo penitentiam, et dicunt illum posse mundari? Nec statim latemur heresim, que diuersas asserit esse naturas; et aliam esse que numquam recipiat sanitatem. Non enim hoc uestimentum per se immundum est, et ita a Deo  conditum, quo olim Deus uestiebatur; sed quia commixtum ex sanguine, et totum se polluit suo uitio, et malis accedentibus, non erit mundum. Et propterea non erit mundum, quia terram Domini perdidit, populum eius interfecit, terram Iudee et [Fort. id est] terram confessionis et sanctos quosque perdens atque interficiens: et ideo non manebit in perpetuum. Unde et in Euangelio dicitur: Ite in ignem eternum, qui preparatus est diabolo et angelis eius . Quomodo autem sanctus uestimentum Dei est, et uestimentum nouum, et uestitur tunica salutis atque letitie, dicens: Exsultet anima mea in Domino: induit enim me uestimento salutis, et tunica letitie circumdedit me : sic e contrario peccator, qui portat imaginem ueteris hominis atque  terreni, meretur 258 audire: Ecce omnes uos quasi uestimentum ueterascemini, et tinea deuorabit uos . Qui autem profecerit in scelere, et uetustatem noluerit emundare nouitate, nequaquam ueteri uestimento, sed panno menstruate mulieris comparabitur dicens: Errauimus, et facti sumus immundi omnes nos, sicut pannus menstruate uniuersa iustitia nostra.

 Semen pessimorum, preparate filios uestros occisioni [a 1Kb] iniquitatum patrum suorum: non consurgent nec hereditabunt terram, neque implebunt faciem orbis ciuitatum. Et consurgam super eos, dicit Dominus exercituum: et perdam Babylonis nomen et reliquias, et germen, et progeniem, ait Dominus exercituum. LXX: Semen pessimum, prepara filios tuos  occisioni peccati patris tui: ut non consurgant et possideant terram, et impleant terram ciuitatum. Et insurgam eis, dicit Dominus Sabaoth: et disperdam nomen eorum et reliquias et semen. Pro semine pessimo, quod LXX transtulerunt, in Hebraico scriptum est ZERA MRIM , quod ceteri semen pessimorum interpretati sunt. Non quod ipsum semen per seipsum malum sit: Deus enim omnia fecit bona ; sed ab his, qui sua uoluntate sunt pessimi, semen ortum sit malum, quod uoluntate fit, non natura: Unde et in Daniele legimus: Semen Chanaan et non Iuda . Et de bonis filiis dicitur ab Apostolo: In Christo Iesu per Euangelium ego uos genui . Et in Euangelio: Quotquot eum receperunt, dedit eis potestatem ut filii Dei fierent  . Omnis enim qui facit peccatum, de diabolo est. Huic igitur precipitur semini, ut filios suos, omnes scilicet cogitationes pessimas, et opera mala, preparet occisioni, que ex impiis nata sunt patribus, haud dubium quin contrarias significet fortitudines. Qui pessimi filii ideo trucidantur in iniquitatibus patrum suorum, ne ultra consurgant et possideant terram, que a sanctis possidenda est et implenda, ut ciuitates in ea Domini construantur. Et quia non est hominum perfecta uictoria: Nisi enim Dominus custodierit ciuitatem, in uanum uigilabunt  qui custodiunt eam : ideo Dominus ipse consurget aduersus filios pessimorum, et disperdet de confusione nomen eorum et reliquias, et omne germen et progeniem, 259 ne ultra pullulent in urbibus Domini. Legimus in Euangelio , quod diabolus ab initio mendax sit et pater eius, id est, mendacii, quod multi non intelligentes, patrem diaboli uolunt esse draconem, qui regnet in mari, quem Hebrei appellant Leuiathan. Et hoc putant loco conuenire presenti iuxta LXX Interpretes, qui dixerunt: pro peccatis patris tui: cum perspicue in Hebreo, ABOTHAM  [Al. OBOTHUM] non patris tui, sed patrum suorum significet.

 Et ponam eam in possessionem hericii, et in paludes aquarum: scopabo eam in scopa terens,  dicit Dominus exercituum. LXX: Et ponam Babyloniam desertam, dicit Dominus, ita ut habitent in ea hericii, et erit in nichili. Et ponam eam luti uoraginem, in perditionem. Cum perdiderit Dominus exercituum nomen Babylonis, et reliquias, et germen, et uniuersam progeniem, non erit eius perditione contentus, nisi dederit eam possessionem hericii, et paludes aquarum, et scopauerit eam [b 1Kb] non leuiter, et fortuito: sed terens ut nichil in ea antiquarum sordium resideat. In Actibus Apostolorum scribitur , in uase illo linteo, quod quatuor demissum principiis pendebat e celo, omnia genera quadrupedum, et reptilium, et uolatilium contineri, quod postea Apostolus disserens, Deus, inquit, ostendit mihi nullum hominem immundum dicere. Mores ergo  hominum in diuersis animantibus monstrabantur, sicut Pharisei et Sadducei propter nequitiam appellantur genimina uiperarum, et propter dolos Herodes uulpes dicitur ; et luxuriosi pronique ad uoluptatem, equi appellantur, insanientes in feminas : Et, nolite fieri sicut equus et mulus, in quibus non est intelligentia . E contrario innocentes, columbe uocantur et oues. Igitur iuxta doctrinam Domini Saluatoris, qui curas istius seculi et seductionem diuitiarum spinas appellauit, hericius mihi uidetur, qui iuxta Apostolum, gaudet in incerto diuitiarum , et armatum se non armatura Dei, sed spinis atque peccatis huius mundi esse confidit, cui rectissime dicitur illud Euangelicum: Stulte, hac nocte auferetur  anima tua a te, que autem parasti cuius erunt ? Tales habitatores habet 260 Babylon deserta uirtutibus, ubi non est ager irriguus, qui afferat fructus diuersorum seminum, sed paludes infertiles, et limose ac lutose, in quibus ceno gaudentia reptant animalia. Quamobrem clementissimus Dominus scopauit eam uehementissime terens, et quasi quodam uerriculo [Al. euerriculo] ad purum usque mundauit, ut Babylonia semina pereant, et a solis habitentur hericiis. Quando uiderimus aliquem diuitiarum immersum luto, et ut LXX interpretati  sunt, barathro, hoc est profunda uoragine, et quasi cenosa palude circumdari, non dubitemus eum appellare hericium, habitatorem deserte Babylonis.

 Iurauit Dominus exercituum dicens, si non ut putaui ita erit, et quomodo mente tractaui sic eueniet, ut conteram Assyrium in terra mea, et in montibus meis conculcem eum. Et auferetur ab eis iugumeius, et onus illius ab humero eorum tolletur. Postquam hericius habitauerit in deserta Babylone, et pro agris irriguis ac fertilibus paludes cuncta operuerint: ita ut nichil pristini seminis et abundantie in Babylone resideat, iuramentum Domini complebitur, et eueniet quod mente tractauit, ut conteratur Assyrius in terra eius, et in montibus illius conculcetur. Hostis quippe temerarius, non solum terram Dei et humiliora queque  occupare festinat, sed etiam eos, qui in Dei seruitute uirtutibus profecerunt, ita ut montibus comparentur, et dicatur de eis: Fundamenta eius in montibus sanctis . Et nota proprietatem. In terra conteritur: in montibus Dei ab ipso Domino conculcatur. Cum enim omnes inimici positi fuerint sub pedibus Christi, ita ut nouissima destruatur mors, tunc auferetur a sanctis grauissimum iugum Assyrii, quo eos ante depresserat, et onus, siue ut LXX transtulerunt , id est, gloria, ab humero eorum tolletur, ut sublato iugo Assyriorum uideant requiem, quia bona est, et terram, quia uberrima est, et supponant ceruices suas iugo Christi ad laborandum, et fiant uiri agricole. Unde et Issachar qui interpretatur est merces, ex uirtutibus nomen  accepit. Et in Propheta legimus: Est merces his qui seruiunt Domino ; et in alio loco: Ecce Dominus, et merces eius 261 cum eo , qui reddet unicuique secundum opus suum. Quod autem conterantur et conculcentur Assyrii, id est, contrarie fortitudines, et illud Euangelicum docet: Ecce dedi uobis potestatem calcandi super serpentes, et scorpiones, et super omnem uirtutem inimici . Et Apostoli uerba testantur: Deus conteret Satanam sub pedibus uestris uelociter .

 Hoc consilium quod cogitauit super omnem terram, et hec manus extenta super uniuersas gentes. Dominus enim exercituum decreuit, et quis poterit infirmare? Et manus eius extenta, et quis auertet  eam? Pro omni terra LXX uniuersum orbem interpretati sunt in fine oneris uel uisionis contra Babylonem. Quod latebat aperitur, Deum cogitasse consilium super omnem terram, id est, orbem terrarum, et non contra terram tantum Chaldeorum et regem Assyrium atque Chaldeum: et extentam siue eleuatam manum eius super omnes gentes, et non super unam gentem Babyloniam. Ex quo ostenditur, cuncta que dicta sunt non ad unam prouinciam specialiter, sed contra orbem terrarum generaliter pertinere. Quodque dicitur: Quis poterit infirmare, et quis auertet eam? non pro difficili debemus accipere, sicut illud legitur: Quis sapiens et intelliget hec ? Et: Quis, putas, est fidelis et prudens dispensator ? et cetera his similia; sed pro impossibili. Nullus enim poterit Domini infirmare consilium, et manum eius extentam siue sublimem, ne percutiat, auertere.

 In anno quo mortuus est rex Achaz, factum est onus istud. Ne leteris, Philisthea omnis tu, quoniam comminuta est uirga percussoris tui. De radice enim colubri egredietur regulus, et semen eius absorbens uolucrem. Et pascentur primogeniti pauperum, et pauperes fiducialiter requiescent, et interire faciam fame radicem tuam, et reliquias tuas interficiam. LXX: Anno quo mortuus est rex Achaz factum est uerbum istud: Ne letemini, alienigene omnes, contritum est enim iugum eius qui percutiebat uos. Siquidem ex semine serpentis egredientur genimina aspidum, et ex geniminibus  eorum egredientur serpentes pennati. et pascentur pauperes per eum, et pauperes homines in pace requiescent. Interficiet autem in fame semen tuum, et reliquias tuas occidet. Mortuo Achaz, qui interpretatur , id est, obtentio, 262 siue possessio, quem regem impiissimum legimus, fit pondus istud super Philisthiim, siue uerbum. uiuente enim illo, et regnante in peccatoribus, nec pondus contra alienigenas, nec sermo Dei fieri poterat ad Prophetam. Quod quidem et supra dixisse me memini, quando Ozia mortuo, uidit Isaias Dominum sedentem super thronum excelsum et eleuatum. Et in Exodo legimus , quod postquam mortuus est rex Aegypti, ingemuerint filii Isrel ab operibus suis, et exclamauerint, et ascenderit clamor eorum ab operibus,  et exaudierit Dominus gemitus eorum. Nisi enim esset mysticum quod dicebatur, illo magis regnante clamare debuerant, quando luto et lateribus deseruiebant. Precipitur ergo Philisthiim, quos nunc Palestinos uocant, et semper a LXX , id est, alienigene transferuntur; et dicitur eis ne gaudeant neque letentur, quoniam contriuerint uirgam, uel iugum percussoris sui . Quem enim diligit Dominus corripit, et castigat omnem filium quem recipit. Et quasi filios nos erudit Deus, quando uisitat in uirga iniquitates nostras, et in flagellis peccata nostra, ut misericordiam non auferat a nobis . Hec est uirga de qua in alio Psalmo scribitur: uirga tua et baculus tuus ipsa me consolata sunt . Hec est uirga, et hoc iugum quod  ceruicibus omnium uult Saluator imponere, ut deposito iugo Nabuchodonosor, portent iugum Christi. Quod si quis abiecerit atque contriuerit, statim de semine siue radice serpentis, qui est coluber tortuosus, egredientur regulus et aspides, et de aspidibus exibunt serpentes uolantes, siue qui absorbeant uolucres. Abiecto autem iugo Dei, et contrita Domini disciplina, primum in cogitationibus nostris semen colubri radicatur, secundo de semine pessimo nascitur regulus, qui rex serpentium est, et afflatu suo atque conspectu homines occidere dicitur: siue genimina aspidum, de quibus in Psalmo dicitur: uenenum aspidum sub labiis eorum , que peccata sunt uaria, et de cogitationum  pessimo thesauro in mala opera prorumpunt. Cumque regnauerint in hominibus alienigenis, qui a Deo alieni sunt, statim egrediuntur serpentes pennati; ut non sufficiat eis cogitasse, et fecisse que mala sunt, nisi patrocinium quoque malorum operum quesierint, et diuersas finxerint hereses. 263 Ego puto serpentes esse pennatos, qui se exaltant et eleuant contra scientiam Dei, et ponunt in celum os suum: uel qui absorbent uolucres, hoc est, qui uenenato ore singulos quosque uolare cupientes, et ad excelsa consurgere, suis faucibus deuorant. Et hoc interim de malis. Ceterum qui non contriuerunt uirgam et iugum percussoris sui, sed ceruicem suam Domino subiecerunt, et sunt pauperes spiritu, pascentur, et dicent: Dominus pascit me, et nichil mihi  deerit . Et a Domino audient: [a 1Kb] In pascuis uberrimis pascam eos ; et ingredientur et egredientur, et pascua inuenient. Et pascentur pauperes per eum, qui eos percutit, ut emendet: et in pace requiescent, [b 1Kb] siue, pastore sollicito, ipsi agent fiducialiter, et cum Lazaro requiescent in sinu Abrahe . Qui autem contriuerunt iugum et uirgam percussoris sui, famem perpetuam sustinebunt; ut non alantur sermone Dei: sed omnes eorum reliquie intereant, ne quid de malo semine germinetur.

 Ulula porta, clama ciuitas: prostrata est Philisthea omnis. Ab Aquilone enim fumus uenit: et non est qui effugiat agmen eius. Et quid respondebitur nuntiis gentis, quia Dominus fundauit Sion, et  in ipso sperabunt pauperes populi eius? Pro nuntiis, id est, Angelis, quos solus Symmachus transtulit, omnes reges interpretati sunt, uerbi ambiguitate decepti, quia preter unam litteram ALEPH, que in Angelorum uocabulo addita est, eodem reges et Angeli apud Hebreos appellantur nomine, id est, MALACHE . In libro Hebraicorum Nominum reperi [c 1Kb] Philisthiim interpretari cadentes poculo. Qui ergo inebriati sunt calice Babylonis, et biberint uinum in quo est luxuria; et inter cetera uitia propter ebrietatem regnum Dei iuxta Apostolum non fuerint consecuti , his precipitur, ut porta eorum ululet, et clamet ciuitas. Portam, hereticorum os arbitror, quo blasphemant: ciuitatem, animam, que malarum cogitationum thesaurus  est. Hec ululare debet et plangere, quia omnis prostrata est, in terramque deiecta, et nichil in ea sane intelligentie est Deique sapientie. Quare ululat porta? 264 quam ob causam clamat ciuitas? quia prostrata est omnis Philisthea. Curque prostrata sit, sequens uersus ostendit: Ab Aquilone fumus uenit, et non est qui effugiat agmen eius. Fumus iste ardentibus  diaboli iaculis suscitatur, qui noxius est oculis, et contrarius lumini, et ab Aquilone oritur, a quo in Ieremia olla succenditur , et a quo exardescunt mala super omnes habitatores terre, qui non possunt dicere: Accola sum et peregrinus, sicut omnes patres mei ; sed in terra habitant. Unde et in Prouerbiis legitur: Aquilo uentus durus . Nomine autem [d 1Kb] alio dexter uocatur, qui cum per se durus sit et sinister, et ceruice durissima iugum Dei nolit recipere, uocatur dexter ab his qui ponunt dulce amarum, et amarum dulce; qui ponunt tenebras lucem, et lucem tenebras. Et nullus est, qui fumi huius agmen effugiat; nemo enim absque peccato, nec si unius quidem diei fuerit uita eius . Cumque Philisthea  corruerit, et fumus eius uniuersa penetrarit, ita ut eum nullus possit effugere, quid dicetur Angelis, qui singulis presunt gentibus, admirantibus et scire cupientibus, cur sola Sion in specula et in sublimibus collocata amaritudinem fumi huius euaserit? Quid igitur dicetur eis? Nempe hoc quod sequitur: Quia Dominus fundauerit eam, et ipse sit fundamentum eius. Fundauerit autem eam super fundamentum prudentie, iustitie, fortitudinis, et temperantie, sub quibus nominibus Christus intelligitur, de quo et Apostolus ait: Fundamentum enim aliud nemo potest iacere, preter eum qui positus est Iesum Christum . Qui autem fatuus est, et stulta loquitur, et cor eius uana intelligit, edificat domum suam super arenam, que non habet fundamentum. In hac  ergo Sion, que fundata est a Domino, sperabunt pauperes siue mansueti, et humiles populi eius, de quibus dicitur: Beati mites, quoniam ipsi possidebunt terram : et qui audierunt Dominum loquentem: Discite a me quia mansuetus sum, et humilis corde . Qui ante gloriam humiliati sunt, et audierunt dicentem apostolum Petrum : Humiliamini sub potenti manu Dei, ut uos exaltet 265 in tempore uisitationis. Pauperes autem ipsi sunt, de quibus supra legimus: Pascentur primogeniti pauperum, et pauperes fiducialiter requiescent.

 Onus Moab. LXX.: uerbum contra Moabitidem. Symmachus et Theodotio: Assumptio Moab. Quomodo circumcisio et carnalis  est, et spiritualis et de spirituali ab Apostolo dicitur: Nos enim sumus circumcisio, qui spiritu Deo seruimus, et gloriamur in Domino, et non in carne confidimus ; et rursum ad distinctionem spiritualis Isrelis, dicitur de carnali: uidete Isrel secundum carnem : et, uos gentes in carne ; sic Moab accipiendus est spiritualiter,  qui interpretatur de patre, [a 1Kb] siue aqua paterna, de incestu, et ebrietate conceptus, quod quodammodo absente, immo nesciente patre, uideretur esse generatus. In multis Scripturarum locis de Moab legimus, et maxime in Numerorum uolumine, quando Balac rex Moabitarum ad maledicendum, Balaam inuitauit hariolum, qui inter cetera etiam hoc contra Moab mysticum prophetauit: Orietur stella ex Iacob, et consurget homo ex Isrel, et percutiet principes Moab .

. Quia nocte uastata est Ar, Moab conticuit; quia nocte uastatus est murus, Moab conticuit. LXX: Nocte periit Moabitis, nocte enim periit murus Moabitidis. Pro AR , quod solus Theodotio ita posuit, ut legitur in Hebreo, Aquila et Symmachus,  urbem interpretati sunt, non considerantes, quod inter AIN et RES elementa Hebraica, IOD litteram non haberet, que si esset, recte ciuitas diceretur. Sapientia secularis, de qua Dominus loquitur per Prophetam: Perdam sapientiam sapientium, et prudentiam prudentium reprobabo : quia auctorem sui sensum habet, qui ex conditione Dei generatur, uidetur quidem de patre nasci, quod interpretatur Moab; sed quia adulter est, et aduersarius populo Dei, de incestu, et spelunca ac nocte generatur. Unde in nocte periit, in errore scilicet sempiterno. Et Aegyptii in mari Rubro uigilia matutina, que nocturnum tempus ostendit, fluctibus obruti sunt . Et Lot, Sodomitis nocte pereuntibus, uenit in Segor, et ortus est ei sol . Quod intelligens beatus Apostolus scribit de sanctis atque perfectis : Non sumus noctis, 266 neque tenebrarum, sed sumus filii diei. Qui enim dormiunt, nocte dormiunt, et qui inebriantur, nocte ebrii sunt. Nos autem qui diei sumus, uigilemus induti lorica fidei et caritatis. Et quia noctem reliquerat, et filius diei esse iam ceperat, loquitur ad credentes: Nox precessit, dies autem appropinquauit, quasi in die cum honestate ambulemus, non in comessationibus et ebrietatibus, non in cubilibus et luxuria . Pereunte autem nocte Moabitide, etiam murus eius, qui dialectica arte constructus est, in eadem nocte uastatus est atque destructus, et eterna taciturnitate conticuit. Porro Ar, quod interpretatur , id est, aduersarius,  hoc ostendit, quod hec sapientia, que aduersaria Dei est, Ecclesiastico sermone contra se pugnante, superata sit.

 Ascendit domus, et [b 1Kb] Dimon ad excelsa in planctum. LXX: Contristamini in uobis, peribit enim Dimon, ubi ara est: illuc ascendetis ad plorandum. Omnis domus aduerse sapientie, et Dibon, que interpretatur fluxus eorum, ascendit excelsa, in quibus superbierat: non ut hostias immolet, sed plangat in quibus ante peccauerat. Et reuera mendacium  instar fluminis transit, et preterfluit, et numquam potest stabili mansione consistere. Sermo autem Dei, qui compactus est, stabilis est. Unde et manna, quod uidetur quasi glacies super faciem terre, non preterfluit, sed consistit. Porro iuxta LXX, Moabite merere iubentur et plangere, non super aliis, hoc enim perfectorum est super semetipsis, quia et Dibon eorum, id est, sermo compositus, qui fluebat more torrentis, periturus sit: in quo habebant quasi aram consecrationis sue, et omnes diuitias seculares. Unde et in psalmo dicitur: Diuitie si affluant, nolite cor apponere. Initium autem salutis est, sua intelligere et flere peccata.

 Super Nabo et super Medaba Moab ululabit: in cunctis capitibus eius caluitium, omnis  barba radetur. In triuiis eius accincti sunt sacco: et super tecta eius et in plateis eius omnis ululat [uulg. ululatus]: descendet in fletum. Et clamabit Esebon et Eleale: usque ad Iasa audita est uox eorum: super hoc expediti Moab ululabunt: anima eius ululabit sibi. Cor meum ad Moab clamabit: uectes eius usque ad Segor uitulam conternantem: per ascensum enim Luith 267 flens ascendet, et in uia Oronaim clamorem contritionis leuabunt: aque enim Nemrim deserte erunt: quia aruit herba, defecit germen, uiror omnis interiit. Secundum magnitudinem operis, et uisitatio eorum: ad torrentem salicum ducent eos: quoniam circumit clamor terminum Moab: usque ad Agallim ululatus eius, et usque ad puteum Elim clamor eius: quia aque Dimon replete sunt sanguine. Ponam enim super Dimon  additamenta his qui fugerint de Moab leonem, et reliquiis terre. Quia omnis prophetie huius pene unus est sensus, ne eam per partes proponendo lacerarem, simul uniuersam posui, et quid mihi secundum anagogen uideatur in singulis, breui sermone percurram, Nabo interpretatur sessio uel prophetia: Medaba, de saltu: Esebon cogitationes: Eleale, ascensio: Iasa, factum siue mandatum: Segor, parua: Luith, gene: Oronaim, foramen meroris: Nemrim, pardi siue preuaricatores: Agallim, uituli uel arenarum tumuli: Elim, arietes siue fortes; Dimon, sufficiens meror. Quia igitur omne dogma contrarium ueritatis, quod absque inspiratione Dei de humano sensu in erroris tenebris nascitur, nocte uastatum est, et argumenta illius, que intelliguntur muri,  Ecclesiastico sermone destructa sunt; ita ut eterno silentio conticuerint, in tantum ut uniuersa eorum factio, ad penitentiam et lacrymas uerteretur, super Nabo, id est, prophetiam et sessionem, id est, magistros eorum, et super Medaba, ubi non sunt arbores fructuose, sed saltus infertilis, in quo habitant bestie, de quo in uicesimo octauo psalmo scriptum est: Et reuelabit condensa saltus: erit ululatus et planctus, et omnia de capitibus eorum eloquentie ornamenta tollentur; ita ut nudi maneant et deformes.  Et si quid uirilitatis habere uidebantur in barba, rasum a uiro Ecclesiastico, effeminatum et debile comprobetur. In triuiis quoque eorum, id est, diuerticulis errorum, dum pro uoluntate sua fingit unusquisque quod uoluerit, accingitur sacco penitentie, et super tecta ac domata, in quibus primum se sublimes esse credebant; et in plateis  erit ululatus. Et nequaquam ascendent in superbiam, sed descendent in fletum Tunc intelligent omnes cogitationes suas uanas, 268 quod interpretatur Esebon, et cassum ascensum superbie, quod Eleale sonat, ut uox eorum audiatur usque ad mala opera que fecerunt, et mandatum quod putabant Dei, propria se confessione  damnantes. Propterea uectes, id est, qui firmi fuerint in Moab, et errorem suum intellexerint, ululabunt, et spem habere profectus incipient, cum anima eorum ululauerit sibi. Unde Propheta compatientis affectu loquitur ad eos, quorum anima ululabat [Al. ululat] sibi, et dicit: Cor meum ad Moab clamabit, ut eos ad penitentiam prouocem. uectes autem eorum et omnia firmamenta, que habere in heresibus uidebantur, ad Segor, hoc est, ad paruulum usque peruenient: et ostendentur non robusti esse, sed fragiles. Hec autem Segor, hoc est, parua penitentia si perseuerauerit, perducet eos ad perfectam salutem: quod uitula trium annorum significat, iuxta illud quod in Genesi legimus, ubi precipitur Abraham, ut offerat uitulum, arietem, et hircum trium  annorum, perfectum scilicet sacrificium, ut heres Domini esse mereatur . Cumque egerint penitentiam, per Luith, id est, genarum lacrymas ad altiora conscendent. Et hoc quasi meroris foramine atque introitu, clamorem contritionis leuabunt ad Dominum, ut possint dicere: Sacrificium Deo spiritus contribulatus: cor contritum et humiliatum Deus non despiciet . Et hoc fiet, quia aque Nemrim, id est, doctrina hereticorum, que pardis et preuaricatoribus comparatur, deserta erit, et deducetur ad nichili. Pardi sunt, quorum in Ieremia uarietates et macule non mutantur , et apostate, de quibus in Psalmis legimus Preuaricatores reputaui omnes peccatores terre  Omnis quoque herba et germen, et quidquid in  sermone eorum uiride uidebatur, exaruit. Et secundum magnitudinem peccatorum a Deo uisitati sunt: ut quem per beneficia non senserant, per flagella cognoscerent. Denique ducentur ad uallem siue torrentem salicum, ut nullus in eis fructus remaneat. Hanc enim seminis harum arborum dicunt esse naturam, ut qui illud in poculo hauserit, liberis careat. Unde et sancti qui propter peccata in confusione huius mundi esse ceperunt, in salicibus Babyloniorum fluminum suspendunt organa sua . Omnes terminos 269 Moabitarum clamor circumit, uel prouocantium ad penitudinem, uel pro errore  plangentium: ut offerre possint per ululatum suum uitulos labiorum, et usque ad fontem Dominicorum arietum peruenire, siue fortium: quia Elim utrumque significat. Aque autem Dimon, quod interpretatur sufficiens dolor, siue meror, que multos sua aspersione polluerant, arguentur deceptis populis non saluti fuisse, sed sanguini. Unde propheticus sermo promittit, ut super fluentes lacrymas, quod interpretatur Dibon, non unum merorem, sed plura meroris additamenta congeminent: ut postquam plenam egerint penitentiam, et fugerint de Moab leonem, principem [a 1Kb] habeant Deum, quem LXX dixerunt ariel, qui interpretatur leo Dei: quorum editionem in hoc loco disserere supersedi, quia et in plurimis ab Hebraica ueritate discordat, et ex his  que interpretati sumus, etiam illius sensus potest intelligi.

 Emitte agnum dominatorem terre, de petra deserti, ad montem filie Sion. Et erit sicut auis fugiens: et pulli de nido auolantes: sic erunt filie Moab in transcensu Arnon. Ini concilium: coge concilium: pone quasi noctem umbram tuam in meridie: absconde fugientes, et uagos ne prodas. Habitabunt apud te profugi mei, Moab esto latibulum eorum a facie uastatoris. Finitus est enim puluis: consummatus est miser: defecit qui conculcabat terram. Et preparabitur in misericordia solium: et sedebit super illud in ueritate in tabernaculo Dauid: iudicans et querens iudicium; et uelociter reddens quod iustum est. Hoc quod de Hebreo interpretati sumus: emitte agnum  dominatorem terre, potest ita legi: emitte agnum dominatori terre, quo scilicet non ipse agnus dominator sit terre, ut iuxta historiam interpretati sumus: sed dominatori terre agnus sit immolandus. Iste igitur agnus, qui uel ipse est dominator terre, uel immolatur dominatori terre, de gente Moabitarum est, et de his qui fugerint de Moab, et leonem habere meruerint principem. Significat autem 270 Ruth, de qua generatus est Christus , quam uocat petram deserti, quia iuxta preceptum Dei, Moabite et Ammonite, usque ad decimam generationem, et usque in eternum non ingrediuntur Ecclesiam Dei . Qui autem fugerit de deserto Moab, ut a prophetia reuertamur ad anagogen, et contempto mendacio, in monte steterit ueritatis, erit  quasi auis fugiens; et quasi pulli de nido auolantes, ne a Moabiticis serpentibus deuorentur. Sic, inquit, erunt omnes filie, hoc est, anime Moabitice, in transcensu Arnon, quod interpretatur illuminatio eorum: quando erroribus derelictis ad scientiam transcenderint ueritatis. Dicitur itaque ipsi Moab, uel ei qui euaserit de Moab: Nihil agas absque consilio : nec circumferaris omni uento doctrine, sed sequere eum qui magni consilii Angelus est : Et coge concilium, ut de uagis et errantibus Dei Ecclesiam facias. Umbraculum autem tuum et tabernaculum, in quo prius requiescere te  putabas, quod erat noctis et tenebrarum, pone in meridie, hoc est, in clarissimo lumine, in quo abscondere debes de errore fugientes, et prius uagos ultra non prodere. O enim Moab, profugi mei qui me dereliquerant, qui de Ecclesia egressi erant, et dimittentes doctrinam Spiritus sancti, suum sensum sequebantur; uel qui habitauerant apud te, cum eos ceperit uastator diabolus persequi, tu eis ad Domini timorem tota mente conuersa prebeto latebras: et scito, quod post aduentum Agni, qui de petra deserti ortus est dominator uniuerse terre; et uenit ad montem filie Sion, finita sit omnis potentia diaboli, que pulueri comparatur. Et consumptus est miser, qui multos fecit miseros: et defecit qui conculcabat omnem terram, eos uidelicet qui terreni  erant. Illo autem consumpto, et redacto ad nichili, et penitus deficiente, preparabitur solium et regnum sempiternum. Primum in misericordia (omnes enim ; et sedebit in tabernaculo Dauid, quod corruerat et suscitatum est, qui post misericordiam 271 iudicet, et querat iustitiam, et reddat unicuique secundum opera sua. Consideremus a principio uel Oneris, uel sermonis Moab, in quo dicitur: Nocte uastata est Ar Moab, et cetera usque ad hunc locum; et uidebimus quomodo per gradus et ordinem penitentie de Moabitis Isrelite fiant: et fugiant quasi aues, et auolent quasi pulli de nido, ut transcendant per Arnon, et habitent in monte filie Sion: et omni diaboli uel Antichristi potestate contrita,  Christus regnet in his, et ponat solium suum qui misericordia iustitiaque saluati sunt. Non enim pater iudicat quemquam, sed omne iudicium dedit filio .

 Audiuimus superbiam Moab.: superbus est ualde. Superbia eius, et arrogantia eius, et indignatio eius, plus quam fortitudo eius. Idcirco ululabit Moab ad Moab, uniuersus ululabit: his qui letantur super murum [Al. muros] cocti lateris, loquimini plagas eius [Al. suas]: quoniam suburbana Esebon deserta sunt, uinea Sabama. LXX: Audiuimus iniuriam Moab: contumeliosus est ualde: superbia eius, et iniuria eius, et furor non sicut diuinatio tua: non sic ululabit Moab: siquidem in Moab omnes ululabunt: habitatoribus autem Deseth meditaberis: et non confunderis: campi Esebon lugebunt uineam  Sabama. Quantis obscuritatibus locus iste iuxta LXX Interpretes inuolutus sit, ex eo perspicuum est, quod legi uix potest. Dicamus ergo iuxta Hebraicum, Moris est Scripturarum, ut postquam desperationem mentis humane, leto nuntio subleuauerint, rursum negligentes et nolentes agere penitentiam comminatione deterreant, ne bonitas Dei  induret cor nostrum. Cuius rei unum tantum ponamus exemplum. In centesimo quadragesimo quarto psalmo legimus: Suauis Dominus uniuersis, et miserationes eius super omnia opera illius . Et post paululum: Sustentat Dominus omnes qui corruunt, et erigit omnes elisos. Oculi omnium in te sperant, Domine, et tu das escam eorum in tempore opportuno [Al. suo]. Cumque premisisset, custodit Dominus omnes diligentes se; ne negligentem faceret auditorem, intulit: Et omnes peccatores disperdet. Quia igitur consummato Antichristo et parente eius diabolo, qui conculcabat uniuersam terram, preparandum [b 1Kb] esse uaticinatus est 272 solium in misericordia, et eum qui sessurus sit in tabernaculo Dauid, ex persona sanctorum, qui de Moab saluati  sunt, et experimento suo eius didicere superbiam, propheta loquitur: Audiuimas superbiam Moab, siue iniuriam, ut LXX transtulerunt. Quis enim hereticorum non superbus est? qui Ecclesiasticam despiciens simplicitatem, ita habet Ecclesie homines quasi bruta animalia, et intantum superbie iniurieque tumore erigitur, ut contra ipsum Creatorem armet os suum, detrahens prophetis eius, quasi auctoritate testimonii Euangelici, in quo Saluator ait: Omnes qui uenerunt ante me, fures fuerunt et latrones : adeo ut Moysen quoque famulum Dei appellet homicidam, et Iesu filio Naue detrahat, quasi homini sanguinario, qui tante sanctitatis fuit, ut ad imperium sermonis eius sol lunaque constiterint: et Dauid de cuius semine ortus est Christus , homicidam et adulteram uocet, non respiciens eius penitentiam et mansuetudinem, qua Dei clementia comparatur. Sed quamuis superbus sit et arrogans, et furibundus exsultet: tamen plus audet quam eius patitur fortitudo. Idcirco Moab ululabit ad Moab, id est, alter ad alterum: omnes uidelicet hereticorum et secularis sapientie diuersitates contra se mugient, cum in tormentis fuerint . Quam ob rem his qui muros habent non quadris edificatos lapidibus, de quibus Templum edificatum est; et intantum politis, ut malleus et securis non sit audita in domo Dei, o uos Ecclesie magistri, uel qui estis de Moab errore saluati, annuntiate plagas suas, quibus hereticorum iaculis uulnerati sunt. Omnes enim cogitationes eorum, quod significat  Esebon, non ad urbis Dominice habitationem pertinent, de qua scriptum est: Fluminis impetus letificat ciuitatem Dei ; sed suburbana sunt, ut ad urbem Domini pertinere credantur: que suburbana, Dei sunt deserta presidio, siue diuino igne combusta, precipue uinea Sabama, que interpretatur attollens altitudinem, eo quod in altum se  erigat, et superbie sue turrim usque ad celum exstruere conetur. Quod autem in LXX positum est, habitatoribus Deseth, in Hebraico non habetur; sed pro 273 hoc legitur ARES , quod testam, siue coctum laterem significat.

 Domini gentium exciderunt flagella eius: usque ad Iazer peruenerunt. Errauerunt in deserto: propagines eius relicte sunt: transierunt mare. Super hoc plorabo in fletu Iazer uineam Sabama: inebriabo te lacryma mea, Esebon et Eleale: quoniam super uindemiam tuam et super messem tuam uox calcantium irruit. Et auferetur letitia et exsultatio de Carmelo: et in uineis non exsultabit, neque iubilabit: uinum in torculari non calcabit qui calcare consueuerat: uocem calcantium abstuli. Suburbana Esebon,  de quibus supra diximus, deserta sunt, et uinea Sabama, que interpretari potest, non solum extollens altitudinem, sed et conuersio aliqua: quia uidetur in regione Moabitica ad Domini seruitutem aliqua ex parte uelle conuerti. Huius igitur uinee Sabama, Domini gentium, Apostoli et apostolici uiri, flagella et propagines penitus absciderunt, ne ex aliis heresibus alie nascerentur hereses, et infinita errantium fieret multitudo. Et non solum exciderunt propagines Sabame, sed usque ad Iazer peruenerunt, que interpretatur fortitudo eorum: hoc est, ad fortissima queque dogmata hereticorum, et dialectica arte constructa, in quibus robur sui habere uidebantur erroris; et intantum eorum mucro bacchatus est, ut nouissime errarent in solitudine, et quem interficerent  non haberent. Cumque illi exciderent flagella eius, tamen uitio radicis pessime, propagines alique remanserunt. Domini autem gentium transierunt mare, hoc est tentationes seculi huius, de quibus in psalmo legimus: ueni in profundum maris, et tempestas absorbuit me ; et in alio loco: Qui descendunt mare in nauibus, facientes operationes in aquis multis: ipsi uiderunt opera Domini, et mirabilia eius in profundo . Isti ergo transierunt mare, ut opera Domini et mirabilia eius in profundo tentationum conspicerent, dum liberantur ex eis. Itaque sermo propheticus plangit fortitudinem hereticorum, id est, Iazer, et uineam Sabama; que se extollit contra scientiam Dei. Et inebriabo te lacryma mea, Esebon, cogitationes scilicet  eorum, et Eleale, quibus ad excelsa conscendunt. Cur autem plangit Iazer uineam Sabama, et inebriat Esebon, et Eleale lacrymis suis? ut 274 dum ipse plorat, et illos plorare doceat. Quoniam, inquit, super uindemiam tuam et super messem tuam uox calcantium irruit. uinea enim Moabitarum propter uiciniam loci talis est, qualis et uinea Sodomorum, de qua dicitur: De uinea enim Sodomorum, uinea eorum, et propago eorum de Gomorrha . Et in septuagesimo septimo psalmo, legimus de Aegyptia uinea, quam Deus percussit grandine. Messes quoque Moabitice nascuntur in uallibus que appellantur  Raphaim: falsaque uindemia eius est uinee, de qua supra dicitur: Domini gentium exciderunt flagella eius. Isti enim conterunt uuas amarissimas, et suis calcant pedibus, ne draconis de eis exprimantur uenena, et omnes interficiantur bibentes. Auferetur quoque letitia et exsultatio hereticorum, qua ante gaudere consueuerant: ut postquam egerint penitentiam, illud mereantur audire: Beati lugentes, quoniam ipsi consolabuntur . Quodque addidit, de Carmelo, hoc significat: non quod heretici uere Carmelum habeant, id est, spiritalis circumcisionis notitiam; sed quod falso habere se iactent. Cumque succise fuerint uinee, et ablata letitia, et exsultatio de falsi nominis scientia: tunc nullus erit de pristinis calcatoribus, qui calcet uuas,  quas ante calcauerat: et uox eorum eterno obmutescet silentio.

 Super hoc uenter meus ad Moab quasi cithara sonabit: et uiscera mea ad murum cocti lateris. Et erit cum apparuerit quod laborauit Moab ab excelsis suis, ingredietur ad sancta sua ut obsecret, et non preualebit. Hoc uerbum quod locutus est Dominus ad Moab ex tunc. Destructo errore Moabitico: immo falsa letitia in luctum lacrymasque mutata, uenter meus, prophete, qui instar cithare musica arte compositus est, et qui de Dei timore concipiens, multos liberos procreauit, ita ut nulla sit chorda, que non reddat sonum suum, resonabit luctum agentis penitentiam Moab: et omnia uiscera mea ad murum cocti lateris: pro quo interpretatus est Theodotio  ad murum dissipatum. Omnia enim contrariorum presidia, in quibus antea confidebant, destruentur et corruent. Hec sunt autem uiscera et interiora prophete, de quibus et Dauid dicebat in Psalmo: Benedic, anima mea, Domino, et omnia interiora 275 mea nomen sanctum eius . Quomodo enim cithara non emittit uocalem sonum atque compositum, si saltem una chorda rupta fuerit; sic spiritalis uenter prophete, si una in eo uirtutum chorda defuerit, non poterit melos dulce resonare; nec ad lateritium murum cunctis clamare uisceribus. Philosophorum quoque sententia est, herere sibi [a 1Kb] uirtutes; et Apostoli Iacobi, ut cui una defuerit, huic omnes deesse uirtutes. Cum autem intellexerit Moab frustra se in his, que prius putabat excelsa, dogmatibus laborasse,  ingredietur ad sancta sua, non que per se sancta sunt, sed que sancta errans arbitrabatur, et auxilium inuenire non poterit. uel certe deserto errore mendacii, ad sancta Ecclesie intrare conabitur, ut sua ea faciat, et oret, et obsecret, sed non preualebit. Neque enim statim ut uoluerimus, perfectam possumus capere uirtutem. Quodque infert: Hoc uerbum quod locutus est Dominus ad Moab ex tunc, proemio in quo dixerat, uerbum contra Moab, siue onus, sciamus epilogum redditum, ut quod ibi ceperat, hic compleuerit. Ex tunc autem, intelligendum ex quo cepit ad eum loqui, ut omne quod  dixit, unum uerbum Dei sit, id est, una sententia. Porro iuxta LXX qui interpretati sunt: Interiora prophete quasi murum renouata a Deo, et erubescere eum, id est, Moab, et intrare ad aras, et ad ea que manu facta sint, ita disserere possumus, ut dicamus semper prophete renouari uiscera, et a Deo fieri fortiora, ut aduersarii confundantur, et ea que humana manu fabricati [Al. fabricata] sunt, cassa intelligant, et nichil ad salutem proficientia.

 Et nunc locutus est Dominus, dicens: In tribus annis quasi annis mercenarii auferetur gloria Moab super omni populo multo, et relinquetur paruus, et modicus, nequaquam multus. Tres anni, in quibus auferetur gloria Moab super omni populo eius multo, uel diuitiis multis, ut LXX transtulerunt, mystice  intelligendi sunt. Sicut enim misericordia Domini in ponderibus est atque mensura: sic et cruciatus ac supplicia habent mensuram suam, ut postquam tres anni transierint, in quibus relinquetur 276 paruus, et modicus, et nequaquam multus, tunc, [a 1Kb] inglorius esse desistat. Et hoc notandum, quod iuxta Ezechielis prophetiam, quando dies pro annis numerantur Isreli , hoc est, decem tribubus, que maiora peccauerant, supputentur in penis anni trecenti nonaginta, ut in Hebraico continetur, non centum nonaginta, ut uulgata editio habet: et Iude, in quo erat Templum Dei, anni quadraginta. Qui enim paruus est, meretur misericordiam: potentes autem potenter tormenta patientur . Et seruus qui scit uoluntatem Domini sui, et non facit eam, uapulabit  multum . Moab igitur quia externus erat, nec de populo Dei, sed relicto errore conuersus, non annis pluribus, sed tantum tribus paruus et modicus, et inglorius relinquetur. Isti sunt anni,  de quibus et alibi legimus: Recordamini dierum seculi , et iterum: Cogitaui dies antiquos, et annos eternos in mente habui . Si enim umbre et exemplaribus seruiebat iuxta carnem Isrel, et omnis eorum solemnitas futurorum erat typus, quare non et anni presentis temporis futura tempora prefigurent? de quibus et in alio loco legimus: Quid facietis in diebus conuentus, et in diebus festiuitatis Domini? Quodque iungitur, Quasi anni mercenarii , hoc ostendit, quod falsa doctrina pro lucro cuncta faciat atque compendio. Omnis enim mercenarius, et qui non est pastor, cuius non sunt oues, cum uiderit lupum uenientem fugit, quia mercenarius est, et oues ad eum non pertinent . Quam ob rem puto aduenam et  mercenarium [b 1Kb] de sanctis non comedere, nec seruos, sanctorum esse participes. Non enim ob dilectionem Domini, sed ob mercedem cuncta faciunt, qui comedunt domos uiduarum, et proprios adducunt greges, ut lanis eorum uestiantur, et lac mulgeant . Quod de doctrina diximus mercenaria, referamus ad cetera. Si prebeo eleemosynam, ut glorificer ab hominibus, recepi mercedem meam, et mercenarius appellandus sum. Si castum esse me simulo, et aliud est in conscientia mea, habeo non gloriam mercenarii, sed supplicia peccatoris. Et in comparatione duorum malorum, leuius malum est aperte peccare, quam simulare et fingere sanctitatem. uerum et in hoc profectus est Moab, ut qui prius multos erroris sui habebat comites, postea  redigatur ad paucos; uel qui prius multus erat in diuitiis peccatorum, post penitentiam paruus et pauper sit in malitia.



LIBER SEPTIMUS.


 277-278 Septimus liber idem iuxta anagogen secundus est, immo extremus. In hoc enim decem uisionum tropologica explanatio terminatur: quem [Al. quam] cum tuis, Eustochium, precibus, et Christo auxiliante compleuero, ueniam ad octauum, et utramque explanationem iuxta priores, usque ad quartum, libros, pariter explicabo.

 Onus Damasci. Symmachus et Theodotio, Assumptio Damasci: LXX, uerbum contra Damascum, addentes de suo, quod in Moab fecere principio. Damasci primum nomen in Genesi legimus, qui ante Isaac fuit uernaculus Abraham, et putabatur heres, nisi esset Sare filius ex promissione generatus . Interpretatur  autem aut sanguinis osculum, aut sanguinem bibens, aut sanguis cilicii, que omnia populo conueniunt Ethnicorum, qui ante fidem Christi, amicus erat sanguinis et crudelitatis, et digna opera planctu agebat, et sacco. In Dierum libro  narrat historia, quod impleto anno ascenderit contra Ioas regem Iude exercitus Syrie, et uenerit in Ierusalem, et omnes principes populi interfecerit, cunctamque predam miserit regi Damasci, qui cum paucis uiris uenerat: et Deus tradiderat in manu eorum multitudinem magnam nimis, eo quod reliquissent Dominum Deum patrum suorum: quod iuxta anagogen et futurorum typum considerandum est, utrum ad tempus Dominici aduentus referre ualeamus. Post finem enim anni acceptabilis, in quo a  Saluatore est Euangelium predicatum, ascendit de Damasco gentium exercitus in paucis uiris contra Iudam et Ierusalem, qui reliquerant Dominum: et omnes eorum Legis ac Prophetarum abstulere diuitias, et miserunt regi Damasci, uiros scilicet Ecclesiasticos et doctrine Euangelice, qui ad comparationem totius mundi, adhuc tunc infidelis, et in toto orbe dispersorum Iudeorum, pauci erant; et tamen Dominus tradidit Ierusalem in manibus eorum, eo quod dereliquissent Dei Filium, qui per prophetas ante predictus est . Ergo [Forte Ego] ob hanc causam reor, et Saulum, qui postea Pauli ex uirtute nomen accepit, quia emulator erat Legis, isse Damascum, et contra credentes ex gentibus pugnare uoluisse, ibique superatum, eos secutum qui in Damasco  uersabantur, ut inde rursum Ierusalem Iudeos expugnaturus ascenderet. Nec alicui uideatur esse contrarium, si in Paralipomenon libro leta de Damasco, et nunc in Isaia tristia predicentur: quia et de ipso Isrel, qui certe portio Dei est, nunc aduersa, nunc prospera nuntiantur. Et quomodo ad Isrel iuxta carnem, et ad gentes dicitur: uos gentes iuxta carnem, qui dicimini preputium ab ea que appellatur in carne Circumcisio: sic econtrario est Isrel iuxta spiritum, et sunt gentes iuxta spiritum, et inter ceteras gentes est Damascus iuxta spiritum, ne tantum Iudaicis fabulis acquiescamus.

 Ecce Damascus desinet esse ciuitas, et erit sicut aceruus lapidum in ruina. Derelicte ciuitates Arer gregibus erunt, et requiescent ibi, et non  erit qui exterreat, et cessabit adiutorium ab Ephraim, et regnum de Damasco, et reliquie Syrie, sicut gloria filiorum Isrel erunt, dicit Dominus exercituum. Sicut in titulo demonstratum est, per Damascum uocatio gentium significatur, que amabant uel bibebant sanguinem, que postquam in Christum crediderint, pristine conuersationis 279 ciuitates esse desistent, et erunt sicut aceruus lapidum in ruina. Quomodo enim acerui lapidum, qui in agris dispersi sunt, in unum tumulum comportantur: sic de uniuersis nationibus aceruus credentium congregatus est in ruina populi Iudeorum, illis cadentibus, et nobis surgentibus. Derelicte quoque ciuitates AReR , id est, [a 8Kb] myrice, Ecclesiasticis gregibus erunt, ut quas Iudei deseruerunt, nos incolamus: siue destructa idololatria  exstruetur Euangelium. Hoc et nostris temporibus uidemus esse completum: Serapium [b 1Kb] Alexandrie, et Marne templum Gaze in ecclesias Domini surrexerunt, et ciuitates Arer Euangelicis gregibus preparate sunt. Arer, id est, myrice, nascuntur in desertis locis, iuxta illud quod scriptum est in maledictione eius hominis qui confidit in homine, et a Domino recedit cor eius: Erit, inquit,  quasi myrice in deserto, et non uidebit bonum cum uenerit; sed habitabit in siccitate, in deserto, in terra salsuginis et inhabitabili . Alii uero dicunt ex hac arbore maleficis artibus , id est, odia concitari. Ergo qui prius erant in deserto gentilium, et in odio nominis Christiani, Christi gregibus seruient, qui requiescent in eis, et non erit qui exterreat, quia Dominus habitabit inter eos, et presente Pastore, lupum timere non poterunt. Tunc cessabit adiutorium Dei ab Ephraim, qui in hoc loco intelliguntur Scribe, et Pharisei, iuxta Osee prophetiam, qui contrarios populo Dei, Ephraim nominat . Et regnum cessabit a Damasco, ut nequaquam peccatum, et peccati princeps diabolus regnet in Damasco, que prius sanguinem diligebat; sed reliquie  [c 1Kb] Syrie, id est, qui ex gentibus crediderunt sint sicut prius fuerant filii Isrel, ablato ab illis regno Dei, et tradito gentibus, que faciunt fructum eius, sicut Dominus Deus exercituum locutus est per omnes prophetas suos.

 Et erit in die illa, attenuabitur gloria Iacob, [d 1Kb] et pingues carnes eius tabescent. Et erit sicut congregans in messe quod restiterit, et brachium eius spicas leget, et erit sicut querens spicas in ualle Raphaim. 280 Et relinquetur in eo sicut racemus, et sicut excussio oliue duarum aut trium oliuarum in summitate rami, siue quatuor aut quinque in cacuminibus eius fructus eius, dicit Dominus Deus Isrel. Postquam reliquie Syrie fuerint, sicut quondam fuerat gloria filiorum Isrel, et delicto eorum salus gentibus data,  tunc attenuabitur omnis gloria Iudeorum, qua gloriosi erant in uniuerso orbe, et pingues carnes eorum tabescent, non habentium prophetas, non signa atque uirtutes, non presens auxilium Dei, non sacerdotii dignitatem: sed omne corpus gentis eorum emarcescet, et redigetur ad nichili. Cumque dicatur de uocatione gentium: Messis multa, operarii autem pauci , illi pauperes messis reliquias, que per Apostolos saluate sunt, et rarissimas spicas legent, non de montibus, et erectis locis, sed in ualle Raphaim, id est in littere uilitate. Et considera quod Raphaim, qui gigantes interpretantur, sicut supra Ephraim. Phariseos Scribasque significent. Denique LXX, pro ualle Raphaim, uallem duram interpretati sunt, ut duritiam cordis Iudaici exprimerent.  De quorum humilitate eliguntur quasi in stipula spice et quasi in uindemia racemi, qui saluati fuerint: et sicut excussio oliue [Al. olee.] duarum, aut trium oliuarum, siue quatuor aut quinque. Quando enim uenit percussio populi Iudeorum, oliua illa populi Isrel, que sub Moyse sexcenta millia habuit armatorum , et sub Dauid, numerante Ioab, innumerabilem populum , uix paucos  fructus offerre potuit Domino Saluatori: duas oliuas Paulum et Barnabam, et tres oliuas Petrum et Iacobum, et Ioannem , qui et in monte transfiguratum Dominum conspexerunt, et ad archisynagogi filiam ire cum Domino meruerunt . Quatuor autem et quinque oliue reliquos nouem faciunt Apostolos, in quibus Iude proditoris locum Matthias obtinuit, qui utique pro diuersitate gratiarum, que nobis ignota est, in quatuor et quinque oliuas separati sunt, ut Euangeliorum numerum et Legis in se uolumina demonstrarent, quasi predicatores utriusque Instrumenti .

281  In die illa inclinabitur homo ad factorem suum: et oculi ad Sanctum Isrel respicient. Et non inclinabitur ad altaria, que fecerunt manus eius, et que operati sunt digiti eius: non respicient lucos et  delubra. In illo tempore quando de populo Isrel, cui prius dicebatur, Oliuam fructiferam uocauit te Dominus Deus tuus : et de quo in Psalmis legimus: Filii tui sicut nouelle oliuarum in circuitu mense tue , pro siccitate gratie spiritualis uix duas oliuas, et tres, aut quatuor, aut quinque Dominus esuriens repererit, subintrabit gentium plenitudo, et nequaquam ad idola manufacta, sed ad Deum suum inclinabitur, et respiciens Sanctum Isrel, et aras lucosque ac delubra contemnent, scientes illud scriptum: Omnis plantatio quam non plantauit celestis pater, eradicabitur .

 In die illa erunt ciuitates fortitudinis  eius derelicte sicut aratra et segetes, que derelicte sunt a facie filiorum Isrel. Et erit deserta, quia oblita es Dei Saluatoris tui, et fortis adiutoris tui non es recordata. LXX: In die illa erunt ciuitates tue derelicte sicut dereliquerunt Amorrhei, et Euei a facie filiorum Isrel. Et erunt deserte, quia dereliquisti Deum Saluatorem tuum, et Domini auxiliatoris tui non es recordata. Quomodo sub Moyse, et Iesu filio Naue, Amorrhei, et Euei, siue cetere gentes que habitabant in terra repromissionis, dereliquerunt uomeres, et segetes, et aceruos in agris, atque fugerunt, ne ab hostibus occuparentur: sic terra Iudea, et omnes urbes illius robustissime, Romanis Iudeam uastantibus et obsidentibus Ierusalem, a suis habitatoribus derelicte sunt. Et fit apostropha ad ipsam  terram Iudee, id est, ad eos qui habitabant in illa. Hec autem uniuersa perpessa es, quia oblita es Dei Saluatoris tui, qui interpretatur iehsu, quem tibi uenturum Lex et Prophete iugiter nuntiabant: et fortis adiutoris tui, qui tuus semper opitulator fuit, non es recordata. Causa ergo desertarum urbium  Iudee, obliuio Saluatoris est, qui in principio huius Prophete dixerat: Isrel me non cognouit, et populus meus [Al. me] non intellexit.

 Propterea plantabis plantationem fidelem et germen alienum seminabis. In die plantationis 282 tue labrusca, et mane semen tuum florebit: ablata est messis in die hereditatis, et dolebit grauiter. LXX: Ideo plantabis plantationem infidelem, et semen infidele, et in die qua plantaueris, errabis. Si autem mane seminaueris, florebit in messem in die hereditatis: quando sicut pater hominis dat hereditatem filiis suis. Pro eo quod nos iuxta Aquilam et Symmachum et LXX interpretati sumus, in die hereditatis, quod Hebraice dicitur BIOM NEHELA , legi potest in Hebraico, in die pessima. Et pro eo quod Aquila  et Theodotio interpretati sunt, et dolebit homo: nos docti ab Hebreis, pro homine qui lingua eorum dicitur ENOS, interpretati sumus ANUS , id est, grauiter: De cuius uerbi ambiguitate, [a 2Kb] si uite huius spatium fuerit, in Ieremia plenius disseremus, ubi iuxta LXX dicitur: Et homo est, et quis cognoscet eum? Dicam ergo quod proposui: Quia oblita es, terra Iudea, Dei Saluatoris tui, et eius qui tibi semper prebuit fortitudinem, non es recordata; propterea plantabis quidem plantationem fidelem, siue ut Aquila et Theodotio interpretati sunt, pulchram; aut ut Symmachus, bonam, unum Deum predicans: sed germen alienum seminabis, non recipiens Patrem, quia non recipis Filium. Qui enim credit in Patrem, credit et in Filium. Et quia germen alienum  blasphemie contra Iesum seminasti in synagogis Satane, ideo non uindemiabis uuam, sed labruscam. Cumque uisum fuerit florere germen tuum, et aliquam habere pietatis umbram, dum homines ab idolis retrahis: tamen quando ad fructus ueneris colligendos in die hereditatis dolebis grauiter, cernens gentium populum tibi esse prelatum. Unde et Apostolus loquitur: Tristitia mihi est magna, et indesinens dolor cordi meo. Optabam enim ego ipse anathema esse a Christo pro fratribus meis, qui sunt cognati mei iuxta carnem, qui sunt Isrelite, quorum est adoptio filiorum, et legislatio, et gloria, et testamentum, et repromissiones: quorum patres et cetera . Quod non solum Paulus, sed et omnis sanctus loquitur, uolens cum ramis oleastri etiam radicem saluam  esse. Hereditas autem illa est, quam a Domino consequimur, 283 de qua Apostolus ait: Diuisiones autem gratiarum sunt, idem [Al. unus] autem spiritus, et diuisiones ministeriorum, idem autem Dominus: et diuisiones operationum sunt, idem autem Deus, qui operatur omnia in omnibus. Miretur quispiam, cur pro  plantationibus pulchris et bonis, quod Aquila et Theodotio ac Symmachus interpretati sunt, nos fidelem plantationem dixerimus. uerbum Hebraicum NEEMANIM , si per ALEPH litteram scribatur, , id est, fideles sonat: si uero per AIN, et dicatur NEAMENIM [Figure: [Hebrew Text] 3Kb] , pulchram significat. Unde et Nemi, que hac littera scripta est, loquitur in Ruth : Nolite me uocare NeMI , id est pulchram, sed uocate me amaram.

 ue multitudo populorum multorum, ut multitudo maris sonantis, et tumultus turbarum, [a 7Kb] sicut sonitus aquarum multarum sonabunt. Populi sicut multitudo aquarum inundantium sonabunt: et increpabit eum, et fugiet procul, et rapietur sicut puluis montium a facie uenti, et sicut turbo coram tempestate.  In tempore uespere, et ecce turbatio: in matutino, et non subsistet. Hec est pars eorum, qui uastauerunt nos, et sors diripientium nos. Supra legimus sub nomine Damasci, uocationem gentium, et abiectionem Iudeorum, et per Apostolos, atque in Apostolis, paucorum de Iudeis credentium electionem. Et quoniam ad comparationem totius mundi et uniuersarum gentium, parua pars populi credidit Christiani, de quibus supra dictum est: Et reliquie Syrie sicut gloria filiorum Isrel erunt (Multi enim ; et: Non est omnium fides : nunc consequenter infertur non planctus, sed ue his gentibus que credere noluerant, et persecute sunt populum christianum. Comparanturque undarum molibus et frementi mari, et quantum in se est, cuncta opprimere  et occupare cupienti. Sonabunt enim populi in spectaculis theatralis luxurie, et amphiteatri crudelitate, et circi furoribus, sicut sonitus aquarum inundantium, quando consona impietatis uoce blasphemant, et dicunt Christianos ad leones [b 1Kb] et bestias proiici, et cetera huiuscemodi. Sed illis instar maris furentibus, increpabit Dominus auctorem seditionis eorum, et fugabit eum a suo populo. Et sicut puluis motus in montibus, quanto excelsior est, tanto fortius 284 rapitur; et sicut turbo, qui de terra consurgit, subita tempestate fertur in sublime: ita et ille raptus, a Dei populo separabitur ac fugiet, ne in abyssos relegetur. Cumque dies consummationis aduenerit, quod interpretatur uespera, tunc erit turbatio, sua peccata noscentis. Et in tempore matutino,  die uidelicet resurrectionis, non subsistet, quod LXX transtulerunt, non erit. Si autem non erit, quid respondebunt, qui diabolo dant penitentiam, et illi quantum in se est, Archangelicum fastigium pollicentur? Hec est pars eorum, qui uastauerunt nos, et sors diripientium nos. Hec uel populus loquitur Christianus, uel propheta ex persona credentis populi, quod interitum sempiternum persecutores eorum habituri sint, qui exsiliis, carceribus,  bonorum proscriptionibus oppresserunt sanctos Dei, et eterna supplicia possessuri sunt.

 ue terre cymbalo alarum, que est trans flumina Aethiopie, qui mittit in mari legatos, et in uasis papyri super aquas: ite, Angeli ueloces, ad gentem conuulsam, et dilaceratam: ad populum horribilem, post quem non est alius: ad gentem exspectantem, exspectantem et conculcatam, cuius diripuerunt flumina terram eius. Omnes habitatores orbis, qui moramini in terra, cum eleuatum fuerit signum in montibus, uidebitis et clangorem tube audietis. LXX: ue terre nauium alarum trans flumina Aethiopie, qui mittis in mari obsides, et epistolas biblinas super aquam. Ibunt enim nuntii leues ad gentem excelsam, et peregrinum populum et pessimum, qui est trans eum: gens  absque spe, et conculcata, nunc flumina terre omnis sicut regio que habitatur [Al. habitabitur]: habitabitur regio eorum, quomodo si signum de monte eleuetur, et tube uox audiatur. Utramque editionem posui in prophetia obscurissima ne quid uolentibus intelligere quod scriptum est, deesse uideatur. Simulque uehementer admiror eos, qui fidem nostram, et spem Christianam arbitrantur, simplicitate contentam, quia scriptum est: Mandatum Dei lucidum illuminans oculos : nec plus debere nos querere, quam ut fiant, que precepta sunt: cum idcirco et omnis Scriptura, et Prophete specialiter futurorum mysteriis inuoluti sint, ut prouocent 285 nos ad intelligentiam, et ad illud quod in Euangelio dicitur: Petite, et accipietis: querite, et inuenietis: pulsate, et aperietur uobis. Quia ergo iuxta  historiam et id quod in Hebreo continetur, in quinto libro exposui, nunc quid mihi iuxta anagogen uideatur, edisseram. Prudens forsitan lector inquirat, quid sibi uelit in uisione, uel Onere Damasci, alarum cymbalum et cetera que sequuntur. Postquam de uocatione gentium dictum est, de obiectione Iudeorum, et electione eorum, qui per Apostolos crediderunt, et postea de gentium multitudine et persecutoribus, qui maris fluctibus comparati sunt: sequebatur, ut de heresibus quoque, [c 1Kb] que Ecclesiam uexauerunt, et hucusque populantur, sermo propheticus nuntiaret, qui, dormiente patrefamilias, in agro Ecclesie superseminauerunt zizania . Et dicuntur cymbalum, caritatem Dei non habentes, iuxta illud Apostoli: Si linguis hominum loquar  et Angelorum: caritatem autem non habeam, factus sum uelut es sonans aut cymbalum tinniens . Et non solum cymbalum rauco concrepans sonitu, sed propter leuitatem sermonis heretici in diuersa currentis, alarum cymbalum dicuntur, siue iuxta Septuaginta, ale nauium, qui magna mercimonia promittentes, nauigant in seculi istius fluctibus. Alas autem nauium, uela quibus suspenduntur, et trahuntur, intellige. Et pulchre alas dixit nauium,  omnis enim hereticus pollicetur excelsa, et cum alas habere se iactet, tamen heret in salsis fluctibus, et procul non recedit a terra, in medioque cursu patitur repente naufragium. Unde Aquila pro cymbalo, umbram alarum, interpretatus est, non enim habent alas, sed alarum similitudinem. Quodque infert, que est trans flumina Aethiopie, hoc significat, quod impietate sua omnes uincant heretici. uerbi gratia: Dicit Epicurus non esse prouidentiam, et uoluptatem maximum bonum. Comparatione huius sceleratior Marcion, et omnes heretici, qui uetus lacerant Testamentum. Cum enim recipiant prouidentiam, accusant Creatorem, et asserunt eum in plerisque operibus errasse, et non ita fecisse, ut facere debuerat. Ad quam enim utilitatem  hominum, serpentes, scorpios, crocodilos, et pulices, cimicesque et culices pertinere? Isti ergo 286 trans flumina Aethiopie sunt, et mittunt in mari huius seculi legatos, id est, discipulos suos, qui eorum portantes uolumina, recte uasa papyri, id est, chartacia super aquas portare dicuntur, que delentur uelociter. Sicut enim libri iuxta aquas et humores cito obscurantur, delentur et pereunt: ita sermo eorum atque doctrina, cum in principio aliquam uisa fuerit fortitudinem possidere, pertransit et labitur. Itaque per ironiam dicitur ad eos: O Angeli hereticorum, ite ueloces. Quos beatus apostolus Paulus falsos apostolos, operarios fraudulentos, qui in Apostolos Christi transfigurentur, appellat . Et ite ad gentem auulsam et laceratam: auulsam a  Deo, et hereticorum morsibus laniatam. Ad populum horribilem; nichil enim horribilius blasphemia, que ponit in excelsum os suum. Post quem non est alter populus: omne quippe peccatum comparatum blasphemie, leuius est. Gentem exspectantem, exspectantem, et conculcatam. Nam omnes heretici sibi celestia repromittunt, et pollicentur ingentia, et tamen a demonibus conculcantur. Cuius terram diripuerunt flumina, que non de celo habent aquas, sed de terra. Quis enim angulus est, que extrema solitudo terrarum, ad quam non turbidus hereticorum sermo perueniat? Itaque omnes qui habitant et morantur in orbe terrarum, ad hereticorum signum, quod quasi in montibus eleuatum est, erigunt oculos suos, et clangorem tube, id est, doctrine eorum,  audiunt. Hec iuxta Hebraicum. Ceterum secundum LXX planguntur ale hereticorum, que instar nauium per mare huius seculi uolitant, et impietatem superant ethnicorum, quos nunc Aethiopes Scriptura cognominat: et dicitur ad doctrinam eorum, atque sermonem: Qui mittis in mari huius seculi libros, obsides peruersitatis tue, et epistolas ad decipiendos eos, qui lecturi sunt. Pergunt nuntii leues ad gentem excelsam, et peregrinum populum, et pessimum. Nullus enim ecclesiasticorum tantum habet studii in bono, quantum heretici in malo, et in eo se lucrum putant consequi, si alios decipiant, et ipsi perditi  ceteros perdant. Gens autem uocatur excelsa propter superbiam: et peregrina et pessima, quia aliena a Deo est. uere gens sine spe, et conculcata, 287 cuius flumina in tota terra imitantur habitationem Ecclesie, ut inueniant sibi hospitium et regionem, in qua eleuent signum doctrine sue, [a 1Kb] in qua Scripturarum clangant tuba.

 Quia hec dicit Dominus ad me, quiescam, et considerabo in loco meo: sicut meridiana lux clara est, et sicut nubes roris in die messis. Ante messem enim totus effloruit, et immatura perfectio germinabit, et precidentur ramusculi eius falcibus: et que derelicta fuerint, abscindentur, excutientur. Et relinquentur simul auibus montium, et bestiis terre, et estate perpetua erunt super eum uolucres, et omnes  bestie terre super illum hyemabunt. In tempore illo deferetur munus Domino exercituum a populo diuulso, et dilacerato, a populo horribili, post quem non fuit alius, a gente exspectante, exspectante et conculcata, cuius diripuerunt flumina terram eius, ad locum nominis Domini exercituum montem Sion. Quiescit et comtemplatur Deus in loco suo, siue iuxta Aquilam, in firmamento, id est, in Ecclesia, de qua Paulus Apostolus loquitur: Columna et firmamentum ueritatis . Contemplatur autem ea que fiunt in Ecclesia; et sicuti meridiana lux clara est, ita uniuersa perlustrat: iuxta illud quod in decimo octauo Psalmo secundum Anagogen de sole iustitie dicitur: Nec est qui se abscondat a calore eius . Et quomodo nubes roris in die messis, et in feruenti estate gratissima  est, sic Dominus habitatores Ecclesie sue refrigerat, quo presente cuncta florescunt. Et antequam tempus consummationis adueniat, quia nunc ex parte cognoscimus et ex parte prophetamus, multi perfecti reperientur, de quibus Apostolus loquitur: Quotquot perfecti hoc sentiamus . Ramusculi autem, qui inutiles sunt, falcibus precidentur, dicente in Euangelio Saluatore: Ego sum uitis uera, et Pater meus agricola est. Omnem palmitem in me non ferentem fructum, tollet eum, et omnem qui fert fructum, purgabit eum, ut fructum plus afferat . Et que precisa fuerint, relinquentur auibus montium et bestiis terre. Auibus, que iuxta uiam seminata populantur, et bestiis, quibus traditur anima 288 non confitens Deum,  ita ut qui a Domino precisus fuerit et abiectus, et de corpore illius, quod est Ecclesia separatus, tam in estate quam in hyeme, hoc est, in prosperis et aduersis, uolucrum et bestiarum mansio sit. Sicut autem hi qui inutiles sunt et infructuosi in Ecclesia, amputantur et proiiciuntur, ne modicum fermentum totam massam corrumpat: sic econtrario fieri potest, ut qui heretico fuerant errore decepti, et auulsi a Domino atque lacerati, et horribiles ob blasphemiam, frustraque mendacia prestolantes, et conculcati a demonibus, et a fluuiis in partes uarias dissipati, cum recordati fuerint Dei sui, et magistros  pessimos dereliquerint, offerant munus Domino exercituum, non alibi nisi in monte Sion, et in specula, quod interpretatur Ecclesia. Breuius dicimus, quia in libro explanationis historice multa iam diximus.

 Onus Aegypti. Symmachus et Theodotio: Assumptio Aegypti. LXX: uisio Aegypti. Ubi in Hebero scriptum est MASSA MESRAIM , quod nos interpretati sumus, Onus uel pondus Aegypti: pro quo Aquila transtulit [a 17Kb] , possumus dicere ab eo, quod tollat propheta, et portet iugum Domini, eum exstitisse condignum, qui prophetiam Aegypti cerneret, siue portaret. Unde miror LXX et in Babylone pro Pondere interpretatos uisionem; et in Philisthiim, et Moab,  et Damasco, uerbum; et nunc in Aegypto uersionem; cum in Hebreo in omnibus his non uerbum et uisio, sed MASSA , id est, Onus, pondus que ponatur. Quod autem Symmachus et Theodotio , id est, assumptionem semper interpretati sunt, hoc scire debemus, accepisse prophetam a Domino gratiam spiritualem, ut Aegypti sacramenta cognosceret, siue oculis mentis aspiceret, ut LXX transtulerunt. Non est autem Aegyptus ista quam Iudei putant, sicut arbitratus est Iosephus, qui in libris Antiquitatum refert: Oniam sacerdotem Isaie implesse uaticinium, [b 1Kb] ut in territorio Heliopolitano, quod [c 25Kb] Aegyptii 289 uocant, exstrueret templum ad similitudinem Templi Dei, et altare. Esto enim, concedamus hec dicta de Onia et altari quod in Aegypto exstruxit,  que erunt quinque ciuitates, que in Aegypto loquantur lingua Chananitica: ex quibus una iuxta LXX appellatur : iuxta alios interpretes, ciuitas ARS siue ARES, uel ciuitas solis? Et quis erit iste saluator, qui missus est Egyptiis, ut saluaret eos, et [d 1Kb] Dominum cognoscerent Aegyptii? quando coluerunt eum in hostiis et muneribus, et uota soluerunt? quando percussit Dominus Aegyptum et sanauit eam? in quo tempore factum poterimus docere, ut fuerit uia de Aegypto in Assyrios, et intrauerint Assyrii in Aegyptum, et Aegyptii in Assyrios; et seruierint  Aegyptii Assur? Quando Isrel tertius in Aegypto fuit; et apud Assyrios quasi benedictio in medio terre: ita ut Dominus diceret: Benedictus populus meus Aegypti, et opus manuum mearum Assyrius? Hec ad Aegyptum istam, quam Iudei estimant, non pertinere perspicuum est. Itaque locum istum quem incolimus, et mundum qui in maligno positus est: Aegyptum possumus appellare, maxime quia MESRAIM , quod dicitur Aegyptus, interpretatur [e 17Kb] , id est, tribulans, siue ad angustiam redigens. Est tamen sciendum, multa Oneris Aegyptii, uel uisionis, ad Aegypti prouinciam pertinere, que usque hodie habitatur et cernitur. Sed et in hoc et in aliis Scripturarum locis pleraque ponuntur, que non possent stare iuxta historiam: ut rerum necessitate  cogamur altiorem intelligentiam querere.

 Ecce Dominus ascendet super nubem leuem, et ingredietur Aegyptum, et mouebuntur [Al. commouebuntur] simulacra Aegypti a facie eius, et cor Aegypti tabescet in medio eius. Et concurrere faciam Aegyptios aduersus Aegyptios, et pugnabit uir contra fratrem suum, et uir contra amicum suum, ciuitas aduersum ciuitatem, regnum aduersus regnum. Et disrumpetur spiritus Aegypti in uisceribus eius: et consilium eius precipitabo; et interrogabunt simulacra sua 290 et diuinos suos, et Pythones, et hariolos. Et tradam Aegyptum in manus dominorum crudelium, et rex fortis dominabitur eorum, ait Dominus Deus exercituum. Pleraque de prophetia Aegypti, quam leuauit uel uidit Isaias, in historica explanatione perstrinxi.  Unde nunc iuxta tropologiam summa queque carpenda sunt. Ascendit Dominus super nubem leuem, corpus sancte uirginis Marie, quod nullo humani seminis pondere pregrauatum est: uel certe corpus suum, quod de Spiritu sancto conceptum est. Et ingressus est in Aegyptum huius mundi; statimque omnia Aegypti simulacra commota sunt: ita ut diuinationes et uniuersa fraus idololatrie, que deceptum possidebat orbem, se fractam esse sentiret: intantum ut magi de Oriente [f 1Kb] docti a demonibus, uel iuxta prophetiam Balaam  intelligentes  natum Filium Dei, qui omnem artis eorum destrueret potestatem, uenerint Bethleem, et ostendente stella, adorauerint puerum . Tunc cor Aegypti omne contabuit, et Aegyptii contra Aegyptios surrexerunt, iuxta illud quod Dominus loquitur in Euangelio: Nolite putare quia ueni mittere pacem super terram: non ueni pacem mittere, sed gladium. ueni enim diuidere hominem contra patrem suum, et filiam contra matrem suam, et nurum contra socrum suam . Eo tempore et illud expletum est: Inimici hominis domestici eius . Et pugnabit uir contra fratrem suum, et uir contra amicum suum. Fuerunt enim in una domo separati, duo contra tres, et tres contra duos, et diuisus est pater contra Filium, et filius contra patrem, ciuitas aduersus  ciuitatem, et regnum aduersus regnum, eorum qui non crediderunt, aduersum eos qui crediderunt, uel certe eorum, qui crediderunt, proximos suos saluare cupientium. Et disruptus est spiritus Aegypti in uisceribus suis, ut nequaquam paria sentirent; sed spirituali contra se gladio separati, omne consilium suum precipitatum esse cognoscerent: et nichilominus in errore pristino permanentes, hi qui fidei ueritatem 291 suscipere noluerant, interrogarent simulacra, et diuinos suos, et Pythones, et hariolos. Cumque illi hoc fecerint, Dominus tradidit eos in manu dominorum crudelium, iuxta illud apostolicum: Quos tradidi Satane, ut discant non blasphemare ; quo seruitute durissima oppressi, ad clementissimum Dominum reuertantur.  Pulchreque demones crudeles dominos uocat, quibus nichil crudelius est. Rex quoque fortis, qui Dominus est eorum, perspicue diabolus intelligitur, quem et in Euangelio Dominus sortem uocat, quo uincto et oppresso, uasa domus eius, et preda diripitur.

 Et arescet aqua de mari, et fluuius desolabitur atque siccabitur, et deficient flumina, attenuabuntur et siccabuntur riui aggerum. Calamus et iuncus marcescet: nudabitur alueus riui a fonte suo, et omnis sementis irrigua siccabitur: arescet et non erit. Et merebunt piscatores, et lugebunt omnes mittentes in flumen hamum, et expandentes rete super faciem aque, et arescent. Et confundentur qui operantur linum, plectentes  et texentes subtilia, et erunt irrigua eius flaccentia, omnes qui faciebant lacunas ad capiendos pisces. Stulti principes Taneos, sapientes consiliarii Pharao dederunt consilium insipiens. Quando rex fortis, durus [a 1Kb] dominatus fuerit in Aegypto, arescet omnis doctrina et pulchritudo eloquentie secularis, et ipse fons fluuiorum omnium diabolus, a quo oriuntur uniuersa mendacia, desolabitur: ita ut deficiant cetera flumina et riui, qui de turbidis Nili aquis implebantur. Calamus quoque et iuncus nimia siccitate arescent. Pro iunco papyrum LXX transtulerunt, de quo charta fit, addentes de suo [b 99Kb] achi uiride, quod in Hebraico non habetur. Cumque ab eruditis quererem, quid hic sermo significaret, audiui, ab Aegyptiis hoc nomine lingua eorum omne quod in palude  uirens nascitur appellari. Calamus autem iuxta tropologiam, est sermo uacuus, et nichil in se solidum habens: et papyrus qui uidetur quidem habere medullam, et non est uacuus, et tamen fragilis est, 292 citoque marcescit. Omnes quoque riui, arefacto riuorum capite, siccabuntur, et quidquid prius aquis irrigabatur Aegyptiis, arefactum, non erit: ita ut mereant Aegypti piscatores qui ualde contrarii sunt piscatoribus Domini, et lugeant qui mittebant hamum in flumen, et expandebant rete super faciem aque. Qui singulos quosque decipiunt, hamum mittunt in aquas turbidas. Qui autem plures simul, ita ut in synagogis Satane loquantur publice, et populorum abducant greges, isti rete super aquas mittunt Aegyptias. Confundentur etiam hi qui operabantur linum,  ut uestes facerent sacerdotum; plectentes illud, et texentes subtilia: quod proprie ad dialecticorum artem pertinet. Pro subtilibus, byssum LXX transtulerunt, quod et ipsum in sacerdotum uestibus texitur. Quodque sequitur: Et erunt irrigua eius flaccentia, omnes qui faciebant lacunas ad capiendos pisces, hoc significat, quod omnes insidie Aegypti piscatorum destruantur, et pereant. Pro lacunis que fiebant ad capiendos pisces, quod nos iuxta sensum interpretati sumus, et in Hebraico, et in cunctis interpretibus, in loco piscium ponuntur anime, ut ab historia trahamur ad tropologiam, quod uidelicet isti piscatores, qui faciebant lacunas, et foueas, ad hoc fecerint, ut animas in eis deciperent. Notandum  quod pro lacunis LXX transtulerunt, quod genus est potionis ex frugibus aquaque confectum, et uulgo in Dalmatie Pannonieque prouinciis, gentili barbaroque sermone appellatur [a 1Kb] sabaium. Hoc maxime utuntur Aegyptii, ut non puras aquas bibentibus tribuant, sed turbidas, et commixtarum fecium similes, ut per huiuscemodi potionem heretice prauitatis doctrina monstretur. Tunc stulti erunt principes Taneos, que interpretatur mandatum humile. Omnes enim heretici contrariam altitudini humilitatem docent, et detrahunt ad inferos, et sunt principes humilis deiectique mandati 293. Consiliarii quoque Pharao, qui rex Aegypti est, et recte dissipator, et diuisus, et in partes uarias separatus exprimitur, insipiens arguentur dedisse consilium,  quando disperderit Dominus sapientiam sapientium, et intelligentiam prudentium reprobauerit .

 Quomodo dicitis Pharaoni: filius sapientium ego, filius regum antiquorum? Ubi sunt nunc sapientes tui? annuntient tibi, et indicent quid cogitauerit Dominus exercituum super Aegyptum. Stulti facti sunt principes Taneos, emarcuerunt principes Mempheos, deceperunt Aegyptum angulum populorum eius. Dominus miscuit in medio eius spiritum uertiginis, et errare fecerunt Aegyptum in omni opere suo, sicut errat ebrius et uomens. Et non erit Aegypto opus quod faciat caput et caudam incuruantem et refrenantem. Solent heretici regi suo uel Pharaoni dicere: Filii sumus sapientium, qui ab initio doctrinam  nobis Apostolicam tradiderunt: filii sumus regum antiquorum, qui appellantur reges philosophorum, et habemus scientiam Scripturarum iunctam sapientie seculari. Quos nunc interrogat, siue ipsum regem hereticorum, ubi sint sapientes eius qui contemnebant Ecclesiasticam simplicitatem: et respondere compellit, quid cogitauerit Dominus Sabaoth super Aegyptum istius mundi, et quid in consummatione facturus sit. Stulti sunt approbati principes Taneos qui humile hereticorum habuere mandatum. Emarcuerunt omnes principes Mempheos, qui eloquentie et oris [b 1Kb] polluere iactantia. Memphis enim, os, uel, ex ore, interpretatur, et sermonem sonat. Quodque sequitur: Deceperunt Aegyptum angulum populorum eius, siue iuxta LXX: decipient  Aegyptum per tribus, hoc significat, quod regnum sapientie secularis stultum esse monstretur, et singulorum  dogmatum principes, qui interpretantur tribus, arguantur stultos habuisse doctores. Dominus enim miscuit eis spiritum uertiginis, siue errorum, iuxta illud quod scriptum est: Et sicut non probauerunt Deum habere in notitia, tradidit illos Deus in reprobum sensum . Et quomodo qui sanctus est, cum Isaia dicere potest: Spiritum 294 salutis tue faciemus super terram? sic qui peccator est, [c 1Kb] faciet spiritum erroris, hoc est, malitie spiritum: secundum quod et in Ieremia legimus: Arguet te preuaricatio tua, et malitia tua corripiet te . Sin autem scandalizatur hereticus, qui uetus non recipit Testamentum, quod Dominus miscere dicatur erroris uel uertiginis spiritum, audiat scriptum in Apostolo, hoc est, in nouo Testamento:  Tradidit eos Deus in desideriis cordis sui in immunditiam . Et iterum: Propterea tradidit eos Deus in passiones ignominie. Et rursum: Tradidit eos Deus in reprobum sensum, ut faciant que non conueniunt [Al. oportet]. Traduntur autem in desideriis cordis, quia mutauerunt gloriam incorruptibilis Dei, in similitudinem imaginis corruptibilis hominis, et uolucrum, et quadrupedum, et reptilium. Quod quidem non solum in Epistola ad Romanos, sed et ad Thessalonicenses de Antichristo legimus: Pro eo quod caritatem ueritatis non susceperunt, ut saluarentur, mittet eis Deus operationem erroris, ut credant mendacio, et iudicentur omnes qui non crediderunt ueritati, sed complacuerunt sibi in mendacio : quod puto Apostolum Paulum  de presenti Isaie lectione sumpsisse, in qua dicit: Dominus miscuit eis spiritum erroris, et errare fecerunt Aegyptum in omnibus operibus suis, sicut errat, inquit, ebrius et uomens, qui inebriatus est uitiis. De quibus ebriis [d 25Kb] Iel loquitur: ue qui ebrii sunt absque uino. Et non solum ebrii: sed et uomentes furorem draconum, et furorem aspidum insanabilem, ut postquam huiuscemodi uinum euomuerint, intelligant ebrietatem suam, atque cognoscant, quod quamdiu ebrii fuerint, nec principium habuerint, nec finem, id est, nec caput, nec caudam: sed truncum ex utraque parte animal. Pro principio et fine, quod et Symmachus et LXX transtulerunt, Theodotio more suo ipsa uerba Hebraica posuit [e 6Kb] CHAPHPHE  et AGMON : quod Aquila interpretatus est,  incuruum, atque peruersum. In incuruo, senes intelligi uolens; in peruerso, lasciuientes pueros, qui omnia  peruersa faciant; ac per hoc esse sensum, quod in Aegypto non solum caput 295 desit et cauda, sed et senes et pueri, id est, et principium et finis.

 In die illa erit Aegyptus quasi mulieres, et stupebit, et timebit a facie commotionis manus Domini exercituum, quam ipse mouebit super eam. Et erit terra Iuda Aegypto in festiuitatem: omnis qui illius fuerit recordatus, pauebit a facie consilii Domini exercituum, quod ipse cogitauit super eam. In illo tempore, hoc enim, ut crebro diximus, significat dies, quando miscuerit Dominus spiritum erroris atque uertiginis, ut euomat Aegyptus uinum draconum, et furorem aspidum insanabilem, intelligens errorem suum et ebrietatem pristinam, Aegyptus timebit quasi mulier, non timore fortuito, qui  uiris accidere consueuit, quos non amat Aegyptus, sed suffocat et interficit; sed timore femineo, quas solas uult Pharao uiuere. Timebit autem commotionem, siue elationem manus Domini, per quam supplicia demonstrantur, quam mouebit et eleuabit, ut percutiat Aegyptum. Tunc terra Iuda, id est, scientia Scripturarum, lex et prophete, Euangelia et Apostolorum epistole, erunt Aegypto in festiuitatem, si eas cognouerit: uel in timorem, si comparatione doctrine et ueritatis earum se intellexerit habuisse mendacium. Omnis qui huius terre fuerit recordatus, pauebit eo pauore, qui ducit ad uitam: Principium enim sapientie, timor Domini . Et hoc non solum in consummatione mundi, sed in presenti quoque tempore  accipere possumus; quod Ecclesiasticum uirum, et doctrinis celestibus eruditum, omnis hereticus timeat, et ad recordationem illius terreatur. Timebit autem et pauebit consilium Domini, quod super Aegyptum mundi istius cogitauit. Singula breuiter transcurrimus, ut ad reliqua transeamus.

 In die illa erunt quinque ciuitates in terra Aegypti loquentes lingua Chananitide, et iurantes per Dominum exercituum: ciuitas solis uocabitur una. Multum prodest manus Domini eleuata siue commota super Aegyptum, ut terra Iude sit ei in timorem, et omnis, qui illius recordatus fuerit, pertremiscat. In illo tempore quinque ciuitates in terra Aegypti loquentur lingua Chanaan, quas plerique nostrorum quinque sensus intelligunt, uisum, auditum, odoratum, gustum, et tactum. Quando uidemus mulierem  ad concupiscendum, 296 uisus noster loquitur lingua Aegyptia. Quando audimus iudicium sanguinis, dicente Domino: Non suscipies auditionem uanam , auditus noster loquitur lingua Aegyptia. Quando secundum prophetam uiuimus in deliciis, et iacemus super lectos eburneos, et primis [Forte optimis] ungimur unguentis, odoratus noster loquitur lingua Aegyptia. Quando uenter noster deus est , gustus noster loquitur lingua Aegyptia. Si non audierimus illud, quod Apostolus loquitur: Bonum est homini mulierem non tangere ; sed econtrario iungamur meretrici, tactus noster loquitur lingua  Aegyptia. Sin autem econtrario eleuauerimus oculos nostros, et uiderimus quod regiones iam albe sint ad metendum, et nequaquam curui fuerimus in terram, sed iuxta Euangelicam mulierem, que decem et octo annis celum aspicere non poterat , eleuauerimus oculos nostros et dixerimus, Ad te leuaui oculos meos, qui habitas in celis , oculus noster et uisus loquitur lingua Chananitide. Si circumciderimus aures nostras, et audierimus Dominum loquentem: Qui habet aures audiendi audiat , auditus noster loquitur lingua Chananitide. Qui potuerit sponso dicere: Post te in odorem unguentorum tuorum currimus : Et: Christi bonus odor sumus in omni loco , huius odoratus loquitur lingua Chananitide.  Gustus quoque in bonam partem accipitur eius qui comedit panem de celo descendentem, panem uiuum et non mortuum, et audit illud: Gustate et uidete quam suauis est Dominus , statim loquitur lingua Chananitide. Sed et tactus spiritualis est, de quo Ioannes Apostolus ait: Manus nostre palpauerunt de uerbo uite ; et qui fide tangit Iesum, ita ut de eo Saluator possit dicere: Tetigit me aliquis, ego enim scio uirtutem exisse de me . Didicimus quanta bona tribuat eleuata manus Domini; queramus quare non lingua Hebrea, sed lingua Chananitide loquantur quinque Aegypti ciuitates. Ad quod ita respondere conabimur: Hebreus , id est, transitorem sonat, qui de loco transit ad locum.  Ergo et nos licet sancti quamdiu in Aegypto sumus, et in istius mundi uersamur tenebris, non possumus loqui lingua Hebrea, sed lingua Chananitide, que inter Aegyptiam, et Hebream media est, et Hebree magna ex parte confinis. Chanaam, interpretatur, quasi commotio, siue quasi respondens. 297 Quando igitur ab Aegypto recedimus, et exire uolumus de potestate Pharaonis, ita ut terra nostra, et confessio formidolosa sit Aegypto: tunc mouemur et quasi respondemus Domini uoluntati, et tamen quia adhuc in presenti seculo sumus, lingua Hebrea necdum loqui possumus. Quodque sequitur: Iurare quinque ciuitates per Dominum exercituum, hoc significat, quod etiam hic positi nequaquam demonum, sed Dei recordemur omnipotentis. De  his quinque ciuitatibus, cum aliarum quatuor tacita sint nomina, una dicitur solis ciuitas, que mihi uidetur referri ad uisum. Sicut enim ut uideatur ciuitas, sole et luna indiget; ita ut oculi nostri illuminentur, indigemus sole iustitie.

 In die illa erit altare Domini in medio terre Aegypti, et titulus iuxta terminum eius Domini. Et erit in signum, et in testimonium Domino exercituum in terra Aegypti. Clamabunt enim ad Dominum a facie tribulantis: et mittet eis Saluatorem, et propugnatorem qui liberet eos: et cognoscetur Dominus ab Aegypto. Consequenter ad id quod supra dixerat: In die illa erunt quinque ciuitates in terra Aegypti loquentes lingua Chananitide: et iurantes per  Dominum exercituum, nunc infertur: Erit altare Domini in medio terre Aegypti, quod Onias secundum Iosephum  male intelligens implere conatus est. Et titulus Domini continens passionem, in quo scriptum est Hebraicis litteris, Grecis, et Latinis: iehsu Nazarenus rex Iudeorum , in signum Crucis, et in testimonium uniuersarum gentium, que nunc Aegyptus appellantur. Cumque persecutio creuerit a facie tribulantium nominis Christiani, tunc clamabunt in cordibus suis: Abba pater . Et mittet Dominus exercituum Saluatorem, id est, Iesum, et Iudicem, uel propugnatorem qui liberet eos, ut liberati cognoscant Dominum, et ipsi cognoscantur a Domino; et ubi abundauit peccatum, superabundet  gratia . Unum autem altare Aegypti, id est, mundi istius dicitur, ut cuncta altaria, que contra Ecclesie eriguntur altare, sciamus esse non Domini. Usque ad finem uisionis Aegyptie, in libro Explanationis Historice, quia manifesta prophetia erat, 298 diximus quod cuncta referantur ad Christum.

 Et cognoscent Aegyptii Dominum in die illa: et colent eum in hostiis, et muneribus, et uota uouebunt Domino, et soluent. Et percutiet Dominus Aegyptum plaga, et sanabit eam: et reuertentur ad Dominum, et placabitur eis, et sanabit eos. Postquam cognouerint Aegyptii Dominum, colent eum in hostiis spiritualibus et muneribus; et uota uouebunt Domino et soluent; [a 1Kb] et dicent cum Dauid: Sacrificium Deo spiritus  contribulatus ; et: Eleuatio manuum mearum sacrificium uespertinum ; quando credentes in Nazareum, et ipsi fuerint Nazarei, uinum et siceram non bibentes , et acetum quod Domino propinatum est, et quecumque fiunt ex uua Sodomitica. Cumque uota persoluerint cum Abel, et respexerit ea Deus, inuidebit frater maior Cain, id est, Circumcisionis populus, et effundet sanguinem christianum, qui clamabit ad Dominum ; et idcirco egredietur a facie Dei, dicens de Saluatore: Crucifige, crucifige eum ; et: Nos non habemus regem nisi Cesarem . uotum offert et soluit Domino, qui est sanctus corpore et spiritu. uotum obtulit et Zacheus, qui mediam partem substantie sue pauperibus  repromisit . Queritur, si Aegyptis saluator et propugnator est missus qui liberet eos de angustiis, quomodo nunc dicatur: Percutiet Dominus Aegyptum plaga? Sed consideremus quod sequitur: Et sanabit eam. Quem enim diligit Dominus, corripit . Et ipse Saluator in sexagesimo octauo Psalmo loquitur ad Patrem: Quoniam quem tu percussisti, ipsi persecuti sunt: et super dolorem uulnerum meorum addiderunt . Si ergo proprio filio non pepercit, sed tradidit eum pro nobis, ut illius liuore, et uulneribus sanaremur : tradidit Dominus et martyres passioni, sed rursum  eos in resurrectione sanabit, ut illorum uulneribus fides credentium confirmetur. Unde et ad Iob dicitur: Putas me tibi aliter locutum, nisi ut appareres iustus? Ipse enim dolorem facit, et reddit pristine sanitati; et uisitat seruos suos in uirga, ut misericordiam suam non auferat ab eis. Unde filie, et nurus, que multum peccauerunt, et diuaricauerunt pedes suos omni transeunti, non uisitantur neque corripiuntur, dicente 299 Domino: Non uisitabo super filias uestras, cum fuerint fornicate: et super nurus uestras, cum adulterauerint . Percutit ergo Aegyptios Dominus, non igne, non gladio, sed uirga. Quis enim filius est, quem non erudiat pater? Ut postquam sanati fuerint, reuertantur ad Dominum, et placetur eis, et rursum sanet eos. Semper enim  indigemus misericordia Dei, et nullus est finis eius clementie.

 In die illa erit uia de Aegypto in Assyrios: et intrabit Assyrius in Aegyptum, et Aegyptius in Assyrios: et seruient Aegyptii Assyriis. Quomodo cetera que precedunt in bonam partem accidisse Aegyptiis demonstrauimus, quinque uidelicet ciuitates in terra eorum loquentes lingua Chananitide, et iurantes per Dominum et altare Domini in medio terre Aegypti collocatum, et titulum, et testimonium, et signum, et saluatorem, qui liberaret eos; et quod Dominus cognosceretur ab Aegyptiis, et ipsi cognoscerent eum; et quod offerrent hostias et munera, et uota persoluerent et percussi sanarentur, et reuerterentur ad Dominum, et placaretur eis, et  iterum sanarentur: sic et hoc quod sequitur, seruire Aegyptios Assyriis, in bonam partem accipiendum est. Seruit enim et Apostolus credentibus, ut lucri eos faciat . Et Esau subiicitur fratri suo Iacob , ut particeps fiat benedictionum eius Igitur qui priores de gentibus saluati fuerint, et habuerint in se altare Domini, eos qui in duritia perseuerant, sua seruitute saluabunt, et commixtione ac societate eorum, ipsi pergent ad Assyrios, ut Assyrios ducant ad Aegyptum; et postea possint ad Isreliticum populum peruenire. Ob hanc causam reor, et fidelem mulierem seruire uiro infideli, ut paulatim eum de Aegypto, et Assyriis pertrahat ad Iudeam.

 In die illa erit Isrel tertius Aegyptio  et Assyrio, benedictio in medio terre, cui benedixit Dominus exercituum, dicens: Benedictus populus meus Aegypti, et opus manuum mearum Assyrius: hereditas autem mea Isrel. Tertius erit Isrel in Aegypto et in Assyriis, ut omnem massam sue benedictionis fermento misceat, et qui prius contra se hostiliter dissidebant, hac benedictionis fibula copulentur; 300 et sit populus Dei Aegyptus, et opus manuum eius Assyrius, hereditas autem eius Isrel. Benedictus est Aegyptius Domino, quia Isrelis societate benedicitur. Et opus manuum eius Assyrius, quia in ipso suam clementiam demonstrauit. Isrel autem solus  potest dicere: Pars mea Dominus ; qui mente conspicit Deum, et eius hereditas appellatur.

 Anno quo ingressus est Thartan in Azotum: cum misisset eum Sargon rex Assyriorum, et pugnasset contra Azotum, et cepisset eam: in tempore illo locutus est Dominus in manu Isaie filii Amos, dicens: uade et solue saccum de lumbis tuis, et calciamenta tua tolle de pedibus tuis: et fecit sic, uadens nudus et discalciatus. Et dixit Dominus: sicut ambulauit seruus meus Isaias nudus et discalciatus, trium annorum signum et portentum erit super Aegyptum et super Aethiopiam. Sic minabit rex Assyriorum captiuitatem Aegypti, et transmigrationem Aethiopie, iuuenum, et senum, nudam et discalciatam, discoopertis natibus  ignominiam Aegypti. Et timebunt et confundentur ab Aethiopia spe sua, et ab Aegypto gloria sua. Et dicet habitator insule huius in die illa, Hec erat spes nostra? Ad quos confugimus in auxilium, ut liberarent nos a facie regis Assyriorum? Et quomodo effugere poterimus nos? Pro Thartan LXX Thanatan transtulerunt: et pro Sargon, Arna: quod quid interpretetur, scire non possumus. Neque enim falsorum nominum falsas possumus etymologias fingere. Sunt autem nomina non Hebrea, sed Assyria, e quibus sonare cognouimus Thartan, turrem dedit, uel superfluus, siue elongans. Sargon autem princeps horti. Hic rex Assyrius quem supra legimus sensum magnum, habet duces plurimos, quorum unus est Thartan, elatus in superbiam, et longe procedens in scelere,  et amplior ceteris: et mittitur ad impugnandam Azotum, que Hebraice dicitur ASDOD , et interpretatur, [a 5Kb] ignis generationis; expugnatque dux regis Assyrii eos qui generationi et libidini seruiunt. Et pulchre rex Assyriorum Sargon princeps hortorum, dicitur uoluptati, et luxurie deditus. Denique et Achab rex Isrel uineam Naboth uertere in hortum cupiebat , 301 quod ille iuxta leges tropologie intelligens, mori maluit quam facere, ne hereditas paterna, et antiqua possessio in impii regis delicias uerteretur. Precipitur autem Prophete, ut sacco calciamentisque depositis, nudus et discalciatus incedat, et in signum sit atque portentum Aegyptiis, et Aethiopibus qui Dei populum persecuti sunt, et propter superbiam fuere humiles.  Aegyptus enim interpretatur persequens, siue tribulans: Aethiopes, humiles atque deiecti: omnis enim qui se exaltat, humiliabitur . Qui ducendi sunt in captiuitatem, et trium annorum tormenta passuri , de quibus annis, in Psalmis legimus: Cogitaui dies antiquos, et annos eternos in mente habui . Que non putemus parua esse supplicia, sed magnis elongata temporibus. In ipsa autem captiuitate et transmigratione  Aegypti, ibunt iuuenes, et senes, qui in malitia roborati sunt, et ad perfecte etatis uitia peruenerunt, nudi, ut omnia eorum scelera pateant (Nihil enim , et discalciati, quia Pascha Domini comedere non poterunt: quod qui comedit, accinctos habet lumbos, et tenet manu baculum, et calciatis stat pedibus, ne per seculi huius solitudinem transiens, a serpentibus mordeatur . Tunc discooperte erunt nates eorum, per quas stercus egeritur, et omnis ignominia Aegypti demonstrabitur, ita ut confundantur qui habuerunt spem in Aegypto et in Aethiopia, et gloriam suam in confusionem uiderint esse mutatam: in tantum, ut habitator insule huius, id est, seculi, qui non est aduena et peregrinus, sed  perpetuam mundi possessionem habere cupiebat, confusus dicat: Hec est Aegyptus, et hec est Aethiopia, quarum sperabamus auxilium, ut a principe mundi istius nos liberarent? Quomodo ergo effugere poterimus, cum capti sint hi in quibus spem habebamus? Et hoc notandum, quod antequam capiatur Azotus, Propheta sacco uestitus sit, et calciatis pedibus, ut plangat quidem eos, qui ardentibus diaboli iaculis uulnerati sunt, et libidini seruiunt; sed nichilominus ipse calciatus incedat, ut calcare possit super serpentes et scorpiones, et securus incedere per huius seculi eremum, in qua sunt serpentes et scorpiones, et bonarum rerum sitis. Postquam autem Azotus capta fuerit, 302 in typum captiuitatis Aegypti, et transmigrationis Aethiopie,  ipse discalciatus et nudus incedat. Neque enim in Terra sancta, ad quam ire festinat, sacco uestitus, et opertis pelle pedibus, uel stare poterat, uel ambulare, dicente Domino: Solue calciamentum de pedibus tuis, locus enim in quo stas, terra sancta est .

 Onus deserti maris. Sicut turbines ab Africo ueniunt, de deserto uenit, de terra [b 1Kb] horribili. uisio dura nuntiata est mihi: qui incredulus est, infideliter agit, et qui depopulator est, uastat. Ascende Elam, obside Mede: omnem gemitum eius cessare feci. Propterea repleti sunt lumbi mei dolore: angustia possedit me, sicut angustia parientis. LXX: uisio deserti maris. Sicut tempestas de deserto transeat, de deserto ueniens. De terra horribili uisio  dura annuntiata est mihi: preuaricator preuaricatur, et iniquus inique agit. Contra me Elamite, et legati Persarum ueniunt: nunc ingemiscam, et consolabor me: idcirco repleti sunt lumbi mei angustia, dolores apprehenderunt me, sicut parturientem. Quid nobis uideatur iuxta Historiam breuiter diximus: nunc tropologie summa carpamus. uisio, uel pondus contra seculi huius cernitur mare: et cernitur a Propheta, quantis tentationibus mundus hic plenus sit. Quod  autem mare appelletur seculum  uno testimonio Psalmi contentus sum: Qui descendunt mare in nauibus, facientes operationes in aquis multis. Ipsi uiderunt opera Domini, et mirabilia eius in profundo . Qui enim operantur in hoc seculo opus Dei, et cum Propheta dicunt: ueni in profundum maris, ipsi uident mirabilia eius in profundo; et liberati de tentationibus et angustiis, horribilem et duram uisionem audisse se dicunt. Hec autem ipsa tempestas a deserto uenit, in quo tentatus est et Dominus , et Isrel colubri morsibus, et scorpionum ictibus patuit . Cumque uenerit, pertransit, et preterit: et tunc intelligit ille qui sustinet, quod non preuaricatur nisi qui preuaricator est, et non agit inique nisi iniquus. Ut  igitur maris fluctibus obruamur, et opprimat nos seua tempestas, nostri uitii est, qui ante tempestatem preuaricatores fuimus et iniqui. Quodque dicit: Contra me Elamite, et legati Persarum ueniunt, hic sensus est: 303 Elamite interpretantur despicientes: Perse, tentantes. ueniant igitur hi qui despicere solent, contemnere, atque tentare: sed ego ingemiscam, et gemitus meus erit mea consolatio. Sed et lumbi mei repleti sunt angustia, et obtinuerunt me dolores quasi parturientem, ut a timore Domini concipiam et pariam, et spiritum salutis eius faciam super terram. Recte autem iuxta Hebraicum turbines atque tempestates de deserto ueniunt, et de terra horribili, ubi non est habitator Deus, et ubi uniuersa terrena sunt: et quicumque est incredulus agit rem congruam  infidelitati sue, et qui depopulator est, uastat. Unde audacter contra aduersarios loquitur, Ascende Elam; obside Mede: omnem gemitum deserti maris, et terre horribilis, et uisionis durissime, que nuntiata est, cessare feci. Quia lumbi mei agentes penitentiam, nequaquam ut prius uoluptate, sed dolore sunt pleni, nec ultra dicam: Lumbi mei impleti sunt illusionibus . Angustia enim possedit me et tribulatio, sicut solet tenere parturientem. Multum inter se uulgata editio, et Hebraicum in hoc loco discrepant: ideo breuiter utramque perstringemus, ne [a 36Kb] carpendi nos occasiunculam relinquamus.

 Corrui cum audirem, conturbatus sum cum uiderem: emarcuit cor meum, tenebre obstupefecerunt  me: Babylon dilecta mea posita est mihi in miraculum. Pone mensam, contemplare in specula comedentes, et bibentes: surgite, principes, arripite clypeum. LXX: Inique egi ut non audirem, festinaui ut non uiderem, errat cor meum: iniquitas inundauit super me; anima mea insistit timori. Para mensam, speculare speculam: comedite, bibite: surgite, principes, parate clypeos. Pre auditu, et uisione durissima quam  cernebat de deserto mari Propheta uenturam, corruisse et turbatum esse se dicit, et propemodum caligantibus oculis, et stupefacta mente, nescisse quid cerneret. Illa enim Babylon (pro qua Aquila, et Theodotio, tenebras interpretati sunt, ut significarent mundum istum, qui in maligno positus est , et cuius principes sunt iuxta apostolum Paulum , que quondam uel Prophete, uel Deo amabilis fuit, facta est in sua subuersione mirabilis. Unde Prophete 304 precipitur, ut uescens in mensa Domini, et illius saturatus cibo, diligentius contempletur, que uentura sint mundo: diciturque per eum ad omnes credentes, ut comedentes et bibentes corpus et sanguinem Domini, uertantur in principes Ecclesie, et  cum Apostolis audiant, Surgite: arripiantque clypeum fidei de armatura Apostoli Pauli , in quo possint ignita diaboli iacula exstinguere. Hoc iuxta Hebraicum, et ceptam super mundo interpretationem. Transeamus ad editionem LXX, que multum a superioribus discrepat. Corripit se Propheta, immo sub persona sua aliorum confitetur errorem, qui sequentes occidentem litteram, contemnunt spiritum uiuificantem; et inique fecisse se dicit, ut non audiret legem spiritualiter: sed econtrario festinaret Dei sacramenta non cernere, nec diceret cum Dauid: Reuela oculos meos, et considerabo mirabilia de lege tua . Idcirco errat cor eius, et Iudaica superstitione completum, non in caritate Dei, sed in timore consistit, ut habeat spiritum  seruitutis in timore, et nequaquam spiritum adoptionis, in quo clamamus, Abba pater . Unde precipitur ei, ut accedat ad mensam ciborum spiritualium, comedantque omnes in ea, qui illius sequuntur exemplum, et bibant: et ueteri errore contempto consurgant, in spiritu qui iacebant in littera, et fiant principes, dicantque cum Propheta: Domine, ut scuto bone uoluntatis tue coronasti nos .

 Hec enim dixit mihi Dominus: uade et pone speculatorem, et quodcumque uiderit annuntiet. Et uidit currum duorum equitum, ascensorem asini, et ascensorem cameli, et contemplatus est diligenter multo intuitu, et clamauit leo. LXX: Quia sic dixit ad me Dominus: uade et pone tibi speculatorem, et quodcumque uideris, annuntia. Et uidi ascensores equites  duos, ascensorem asini, et ascensorem cameli: audiui auditum multum, et uocaui Uriam ad speculam. Iubetur Propheta ponere in corde suo speculatorem, et diligentius intueri que uentura sunt mundo: uiditque duos equites, ascensorem asini, et ascensorem cameli. Quos quidam sic interpretatus est ut ascensorem asini iuxta Euangelicam lectionem , et prophetiam Zacarie , Christum diceret;  et econtrario ascensorem cameli, contrariam fortitudinem, 305 propter feditatem tortuosi animantis. Alii uero duos ascensores littere et spiritus ad duo referunt Testamenta. Illudque quod in Hebraico dicitur ARIE , pro quo Aquila, et Symmachus leonem et leenam interpretati sunt, nescio quid uolentes LXX posuerunt, quod quidam lumen Domini interpretari putat, cum aliis litteris lumen Domini, quod hic non habetur, et aliis scribatur leo, quid hic legitur. uultque speculatorem istum, quem iubetur Propheta ponere in corde suo, appellari Uriam, et per interpretationem nominis refert ad Christi intelligentiam, ut ipso habitante in nobis, possimus cernere que uentura sunt. Quod quidem, et leoni poterit coaptari, quia Iacob  et Balaam   sub Christi mysterio nominatur.

 Super speculam Domini ego sum, stans iugiter per diem, et super custodiam meam ego sum, stans totis noctibus. Ecce iste uenit ascensor uir bige equitum, et respondit et dixit: Cecidit, cecidit Babylon, et omnia sculptilia deorum eius contrita sunt in terra. Tritura mea, et filii aree mee, que audiui a Domino exercituum Deo Isrel, annuntiaui uobis. LXX: Dominus dixit: Steti per totam diem, et super castra ego steti tota nocte: et ecce ipse uenit ascensor bige, et respondens ait: Cecidit, cecidit Babylon, et omnia simulacra eius, et manufacta contrita sunt in terra. Audite qui derelicti estis, et doletis: audite que audiui a Domino Sabaoth, Deus Isrel annuntiauit nobis. Stat Propheta in specula Domini, et in illius lumine constitutus que  uentura sint, prospicit. Hancque habet custodiam, et hoc sibi officium delegatum, ut in seculi istius tenebris que uentura sint conspiciat. Ecce iste, inquit, uenit, hoc quod sequitur, se uidisse significans, uenire Dominum Saluatorem sedentem super bigam, et duobus equis, immo animantibus, asino et camelo unum currum iungentem. Qui ascensor bige desideranti Prophete, et uerba eius audire cupienti, respondit et dixit: Cecidit, cecidit Babylon, totius orbis confusio: et in aduentu meo cecidit, quo humanum corpus assumpsi, et penitus in consummatione mundi ruitura est. Et omnia sculptilia eius contrita sunt in terra. Pro quo Septuaginta simulacra et manufacta interpretati sunt, significantes 306 Scripturam hereticorum uariosque errores heresen, qui fabricatores  sunt idolorum, et adorant que de suo corde finxerunt. Quodque sequitur ex persona Prophete dicentis: Tritura mea, et fili aree mee, que audiui a Domino exercituum Deo Isrel, annuntiaui uobis, iuxta Hebraicum hunc habet sensum: O popule, qui condendus es in horrea mea, quem idcirco triui in uariis angustiis, ut paleas ab eo excuterem, et purissimum triticum in meis horreis conderetur, que audiui a Domino exercituum Deo Isrel esse uentura uniuerso mundo, hec uobis qui in mundo estis omnibus nuntiaui. Alii uero dicunt adhuc superiorem esse personam, uidelicet Domini Saluatoris, quod ipse  loquatur ad Apostolos: Que audiui a patre annuntiaui uobis . Et quia pro hoc in LXX legitur, audite qui relicti estis, et doletis, hic mihi iuxta interpretationem eorum sensus uidetur: O Apostoli, de quibus scribit Isaias: Nisi Dominus reliquisset nobis semen, quasi Sodoma essemus, et similes Gomorrhe fuissemus , quorum reliquias et Apostolus ad Romanos docet esse saluatas : qui relicti estis de populo Iudeorum ut saluaremini; et doletis super perditione gentis uestre, de qua et alibi legimus: Tristitia est cordi meo, et dolor continuus pro fratribus meis, qui sunt Isrelite secundum carnem : hec que audiui a Deo Patre, uobis annuntio, que Deus Isrel uobis uentura predicit.

  Onus Duma: ad me clamat ex Seir: Custos, quid de nocte? custos, quid de nocte? Dixit custos, uenit mane, et nox. Si queritis, querite: conuertimini, et uenite. LXX: uisio Idumee, ad me clamat de Seir: Custodite propugnacula, custodio mane et nocte; si queris, quere: et apud me habita. uerbum Hebraicum [a 1Kb] ELAI , quod omnes interpretati sunt, ad me, si uolueris legere ELI, interpretatur Deus meus, uel fortis meus. Quodque nos diximus, clamat, uel uocat, id est, , secundum Hebrei, et Greci sermonis ambiguitatem dici potest clama, uel uoca; et est sensus: Deus qui est custos meus, die ac nocte me ad penitentiam uocat, ut relinquens Seir, quod interpretatur hispidas ac pilosus, reuertar, et habitem apud eum. Duma uel similitudinem,  uel silentium, sonat. Idumea autem in terrenam uertitur. Dominus ergo 307 loquitur ad Apostolorum chorum, et precipit ei: Ad me uoca eos qui sunt de Seir, ut mihi seruiat gentium multitudo, que in similitudinem Esau nichil in se habet molle et leue, ac nitidum, sed est hispida, fera, intractabilis. Et o uos, Apostoli, postquam uocaueritis ad me nationes de Seir, custodite Ecclesie propugnacula, ne facile hostis irrumpat: ne leo rugiens atque circuiens, qui querit aditum per quem possit intrare, clausum in Ecclesia gregem laceret atque disperdat. Responditque Ecclesie multitudo: non solum in prosperis, sed in aduersis, hoc est, et in die, et in nocte, tua, Deus, precepta seruabo. Ad quam loquitur Deus: Si uere me queris, opere ostende quod  me queras; nec semel tibi quesisse sufficiat; sed quem inueneris, semper inquire; et ut perfectius teneas, obliuiscere populi tui, et domus patris tui, et deserto errore gentilium, apud me in Ecclesia commorare. Hoc iuxta LXX dixerimus, qui uisionem Idumee, hoc est, terrene ponunt in titulo, ut eos ostendant uocari, qui prius terrenis operibus seruiebant. Porro iuxta Aquilam, qui Duma, hoc est, silentium posuit, uel similitudinem, sic possumus intelligere, ut ad similitudinem populi Isrel prouocetur gentium multitudo, et ubi prius silentium fuerat legis Dei, ibi confessionis clamor sit: et oleaster inferatur  in bonam oliuam. Legimus et in parabola Euangelii missos seruos, qui uocarent bonos et malos, ac patrisfamilias de quibuslibet implerent conuiuium, quia priores uenire noluerunt . Potest et Ecclesia narrare quod Dominus de Seir, hoc est, de terrenis locis ad se uociferetur, seque prouocet ad salutem, et dicat ad ipsum Dominum: O custos, quid de nocte consurgens uersaris in tenebris? quid absque peccato in carne es peccatrice? qua causa uoluisti humanum corpus assumere? Respondit custos, hoc est, Samaritanus, qui in Euangelio uulneratum suis humeris ad stabulum reportauit : uenit mane et nox. Et est sensus: Gentium multitudini ortus est sol iustitie, et Iudeis uenerunt tenebre. Iuxta quod dicitur a Domino:  In iudicium mundi istius ego ueni, ut non uidentes uideant, et uidentes ceci fiant . Et ipse custos qui dixerat: uenit mane et nox, loquitur ad gentium multitudinem: Si me queritis, studiosius querite. 308 Conuertimini ad me, filii conuertentes, et ego sanabo contritiones uestras, et uenite ad me. Loca difficilia sunt, et cum secundum historiam minime pateant, cogimur iuxta diuersas opiniones sequi.

 Onus in Arabia. Hoc in editione LXX Interpretum non habetur: sed quod sequitur: In saltu ad uesperam dormietis in semitis Dodanim, cum priori uisione coniunctum est, ut legatur, si queris, quere: et ad me habita in saltu. Arabia in lingua nostra, uesperam sonat, que noctis et tenebrarum  principium est, omnisque qui habet initium peccatorum, uersatur in uespera. Qui autem uenit ad summum, in media nocte consistit. Unde et in Aegypto primogenita in media nocte ceduntur . Et Apostolus Petrus, antequam gallus cantaret, ter Dominum negauit, quod media nox intelligitur : Postquam autem nox precessit, et cepit dies appropinquare, superatis medie noctis tenebris, et gallo lucis nuntio resonante, fleuit amare, et intellexit peccatum suum, et eo tempore dicere potuit: Ad uesperam demorabitur fletus, et ad matutinum letitia . Hoc interim de presenti loco. Ceterum nomen Arabie, id est, uespere et Occidentis, in aliis Scripturarum locis diuersas intelligentias recipit.

 In saltu ad uesperam dormietis, in semitis Dodanim. LXX: In saltu ad uesperam dormietis in uia Dedan. Qui in malitia esse ceperunt, et peccatorum ingrediuntur uiam, non dormiunt, nec morantur in agris consitis, et noualibus, nec in pratis, et segetibus, quas ad metendum esse candentes, Saluator docet, nec inter arbores pomiferas; sed in infructuosis saltibus, ubi uepres et spine sunt, et bestie commorantur. De huiuscemodi saltu et in Regum uolumine legimus, quod plures deuorauerit silua uel saltus, quam interfecti sint gladio, quando Absalon aduersus patrem exstitit perduellis . Recteque, quia uespera principium malorum est, in uia et in semitis habitare dicuntur, et in uia Dedan,  quod interpretatur iudicia. Quot enim habent peccatorum genera, tot iudiciorum merentur sententias. Potest autem Dedan et grande iudicium interpretari.

 Occurrentes sitienti ferte aquam, qui habitatis terram Austri, cum panibus occurrite fugienti. A facie enim gladiorum fugerunt, a facie gladii imminentis, a facie 309 arcus extenti, a facie grauis prelii. LXX: In occursum sitienti ferte aquam qui habitatis in regione Theman, cum panibus occurrite fugientibus propter multitudinem occisorum, propter turbam errantium, propter multitudinem gladii, et propter multitudinem arcuum intentorum, et propter multitudinem cadentium in bello. uos qui estis in Theman, quod interpretatur Auster atque perfectio, et  in eo uersamini loco, de quo scriptum est: Deus ab Austro ueniet , et qui consummati estis atque perfecti, et habetis in uobis lumen scientie Scripturarum, fugientibus de Arabia, et de saltu, occurrite cum aqua et panibus, et nolite exspectare donec ipsi ad uos ueniant; sed imitamini illum Euangelice parabole patrem, qui occurrit filio reuertenti. Et ille quidem dedit stolam, obtulit annulum : uos autem aquas et panes offerte fugientibus, ut qui lassi erant atque confecti, uestra misericordia sustententur, et ad sedes uestras citius transeant. Fugerunt enim gladios hereticorum, doctrinam gentilium, blasphemias Iudeorum. Et quia multos uiderunt eorum iaculis interfectos, et cecidisse in prelio plurimos, ipsi cupiunt uestro auxilio liberari.  Locus hic proprie aduersus eos intelligi potest, qui tradentes se otio atque desidie, propria salute contenti sunt, nec penitentibus atque conuersis porrigunt manum.

 Quoniam hec dicit Dominus ad me: Adhuc in uno anno, quasi in anno mercenarii, et auferetur omnis gloria Cedar et reliquie numeri sagittariorum fortiter de filiis Cedar imminuentur. Dominus enim Deus Isrel locutus est. Ideo uobis dico, ut occurratis cum aqua et panibus, fugientibus de saltu et Arabia: quia Dominus hec futura pollicitus est. Sicut annus mercenarii cito preterit, qui quotidie nichil aliud nisi mercedem sui laboris exspectat, uel certe semper in opere est ac labore, ut mercedem laboris accipiat: sic omnis gloria Cedar, quod interpretatur  tenebre, de quo et in Psalmo legimus: Habitaui cum habitantibus Cedar , uelociter auferetur, et omnis sagittariorum, id est, diuersorum dogmatum numerus, qui constitutos in saltu Arabie uulnerabat, redigetur in nichili, postquam fugientes de saltu fuerint liberati: et aquam 310 baptismi salutaris acceperint, comederintque celestem panem. Hec enim futura Dominus omnium, et proprie Deus Isrel, id est, mente cernentium Deum, locutus est.

 Onus uallis uisionis. LXX: uerbum uallis Sion. In libro Hebraicorum Nominum posuimus, Sion interpretari speculam que in sublimibus sita, de longe uenientia contemplatur. Cum  igitur Sion iuxta leges tropologie referatur ad Ecclesiam, ut est illud in secundo psalmo ex persona Domini Saluatoris: Ego autem constitutus sum rex ab eo super Sion montem sanctum eius ; et: Qui confidunt in Domino sicut mons Sion ; et: Diligit Dominus portas Sion super omnia tabernacula Iacob ; Et manifestius Apostolus: Accessistis, inquit, ad Sion montem et ciuitatem Dei uiuentis, Ierusalem celestem : querimus quare in presenti uisione, uallis Sion dicatur. Ipsaque uerborum consequentia trahimur ad intelligentiam spiritualem, ut omnes peruersorum dogmatum principes, qui corruerunt de sublimitate sensus sanctarum Scripturarum, et ad humilia deuoluti sunt, sciamus in Sion ualle uersari.  Tale quid puto et Salomonem in Prouerbiis, dicere: Oculum qui irridet patrem, et despicit senectutem matris, effodiant eum corui de conuallibus, et comedant illum pulli aquilarum . Statim enim ut sensus hereticorum irriserit Creatorem Patrem, et senectutem Ecclesie matris despexerit, effoditur a tetris et immundis uolucribus, que referuntur ad contrarias fortitudines. Nec possunt istiusmodi dicere: Leuaui oculos meos in montes, unde ueniat auxilium mihi : sed in modum brutorum animantium ad terrena depressi sunt.

Quidnam tibi quoque est, quia ascendisti et tu omnis in tecta? LXX: Quid factum est tibi nunc, quia ascendistis omnes in tecta uana? Hoc quod iuxta LXX interpretes in Regum uolumine queritur, quid sibi  uelit dicente Eliseo : Ubi est Deus Elie [a 1Kb] APHPHO , in presenti loco manifestius ponitur, pro eo quod Septuaginta transtulerunt nunc; in Hebreo habet APHPHO, quod nos interpretati sumus nunc quoque, et Aquila uolens Hebraicum seruare idioma, posuit [b 23Kb] , quam coniunctionem 311 Latinus sermo non explicat. Quando autem dicit, quidnam tibi quoque est? interrogat cur inter alios et ipsa conscendat, atque opinione sublimium in humilibus commoretur. Et est sensus: cum Philosophi tumeant, et omnis sapientia secularis de sublimibus disputans, simplicitatem contemnat Ecclesie, cur tu quoque excelsa sectaris? que LXX, [c 26Kb] , , id est, tecta uana, interpretati sunt, ut ostenderent esse et aliud tectum,  de quo Saluator descendere prohibet : quod tamen non sit tectum uanum. Denique et apostolus Petrus hora orationis sexta ascendit in tectum . Nunc autem, ut ostenderet multam hereseon  uarietatem, non unum tectum, sed tecta plurima nominauit.

 Clamoris plena, urbs frequens, ciuitas exsultans. LXX: Repleta est ciuitas clamantium, urbs exsultans. Doctrina hereticorum non in sensu, sed in multiloquio et clamore uersatur. Unde ob multitudinem deceptorum, frequens ciuitas appellatur, et exsultans, propter superbiam. Inflati enim tument, et sacratiora se inuenisse gloriantur.

Interfecti tui non interfecti gladio, nec mortui in bello. LXX: uulnerati tui non uulnerati gladio, nec mortui tui mortui in bello. Maxima pars absque ullo certamine et disceptatione, hereticorum deceptionibus supplantatur, et hec est turba quamplurima. Interfecti igitur, siue ut Septuaginta transtulerunt, uulnerati  uallis Sion, non sunt interfecti, et uulnerati gladio, sed uoluntate propria ad hereticos transierunt, et comparatione eorum, qui post prelium uicti sunt, infelicius ille uulneratus, et interfectus est, qui sponte se tradidit. Quomodo et in martyrio qui post penas uictus manus dedit, leuioris pene est eo qui absque ulla necessitate et dolore cruciatuum Christum negauit.

 Cuncti principes tui fugerunt simul, dureque ligati sunt. In hoc loco Septuaginta interpretationem secuti sumus, quia non multum ab Hebraico distat in sensu. Ceterum ut uerbum ex uerbo de Hebreo transferam, ita apud eos legitur: Omnes primates tui migrauerunt simul, ab arcu ligati sunt: quam editionem, et alii interpretes secuti sunt. Migrauerunt  enim omnes hereticorum principes ad synagogam Satane 312 a Christi Ecclesia, et transierunt simul discordes in perfidia, in transitu concordes, et ligati sunt ab arcu, de quo in Psalmo scriptum est: Ecce peccatores intenderunt arcum, parauerunt sagittas suas in pharetra, ut sagittent in obscuro rectos corde , et mittant ignita diaboli iacula que uulnerent pariter, et ligent. Ideoque dure ligati sunt, quia obturauerunt aures suas sicut aspides surde, et obturantes aures, que non exaudient uoces incantantium, nec uenefici incantantis sapienter. Ob quam causam, et Apostolus Paulus hereticum post unam commonitionem, peruersitati sue precipit relinquendum , quia peruersus est, et proprio iudicio condemnatus. Et nobis enim exierunt,  sed non erant ex nobis: si enim ex nobis fuissent, mansissent utique nobiscum . Horum principum fugitiuorum ille princeps est, quem idem Isaias uocat draconem fugientem, colubrum  tortuosum, qui cum uerba mortifera in aures miserit deceptorum, dure eos ligat, et de uinculis suis exire non patitur: de quibus sanctus erutus gratulabatur in Psalmo: Anima mea sicut passer erepta est de laqueo uenantium . Et in alio loco gaudens quod euaserit, loquitur; Susceptor meus es tu, et refugium meum. Deus meus, sperabo in eum. Quoniam ipse eruit me de laqueo uenantium, et a uerbo aspero , siue turbulento, quod proprie hereticorum doctrinam significat.

Omnes qui inuenti sunt in te, uincti sunt pariter, procul fugerunt. LXX: Et fortes in te longe fugerunt. Adhuc sermo Prophete contra uallem Sion, cuius habitatores ascenderunt in tecta uana, et clamauerunt clamore confuso, et uulnerati sunt absque prelio,  cuius principes omnes fugerunt, et dure ligati sunt, et qui fortes inter eos erant, longius aufugerunt. Quanto enim quis in heretica peruersitate prudentior est, tanto longius recedit a Domino. Quod autem dicit iuxta Hebraicum: Omnes inuenti sunt in te, hoc notare debemus, quod et heretici eos quos deceperint, inuenisse se dicant: sed inuentio eorum, perditio est. Denique pariter colligantur, et procul fugiant. Nec mihi placet illa expositio, secundum diuersitatem hereseon diuersa esse et spatia fugientium, cum Scriptura sancta dicat : omnes qui ab hereticis sunt reperti pariter colligatos, et fugisse longissime, dicente Domino: 313 Qui non est mecum, contra me est: et qui mecum non colligit, spargit. Unde de Moyse dicitur ,  appropinquabat Moyses solus ad Deum, ceteri uero non appropinquabant. Deus enim sanctis suis, Deus appropinquans est, et non de longe, dicit Dominus.

 Propterea dixi: Recedite a me, amare flebo: nolite incumbere ut consolemini me super uastitate filie populi mei. Dies enim interfectionis et conculcationis, et fletuum a Domino Deo exercituum in ualle uisionis, scrutans murum et magnificus super montem. LXX: Propterea dixi: Dimitte me, amare flebo: nolite contendere, ut consolemini me super contritione filie generis mei: quia dies tumultus, et perditionis, et conculcationis, et error a Domino Deo Sabaoth in ualle Sion; errant a minimo usque ad maximum: errant super montes. Et Samuel plangebat Saul , et Dominus atque Saluator flebat  Ierusalem : et Apostolus scribit ad Corinthios: Ne cum rursus uenero ad uos, humiliet me Deus, et lugeam multos qui ante peccauerunt, et non egerunt penitentiam. Unde compatientis affectu et ad alios loquitur: Quis infirmatur, et ego non infirmor? quis scandalizatur, et ego non uror ? Igitur et Propheta uidens populum quondam uisionis uana tecta conscendere, et in clamore uersari; cunctosque principes eius fugisse, et ligatos esse uinculis peccatorum, erumpit in lacrymas, et abigit consolantes, et fletu amarissimo se flere testatur, non super filios, sed super filiam populi sui, que uirilitatis perdidit dignitatem. Dies enim iudicii, et interfectionis, et conculcationis, nequaquam erit Ierusalem, que interpretatur uisio pacis:  sed antiqui nominis Iebus, que interpretatur conculcatio: fletuum quoque siue erroris, ut Septuaginta transtulerunt a Domino Sabaoth, non quo fletus et error a Domino sit; sed per occasionem sanctarum Scripturarum, quas Dominus legendas dedit, illis nascitur erroris occasio, qui possunt dicere: Quare nos errare fecisti a uia tua ? Et in alio loco: Dominus eis miscuit spiritum erroris : ut non in uisionis monte, sed in Sion ualle consisterent. Hec autem ipsa dies, que a Domino exercituum in ualle oritur uisionis, ut singulorum opera demonstret, scrutatur murum hereticorum, quem aduersum Ecclesiam quasi firmissimum propugnaculum construxerunt; et magnificum 314 gloriosumque, id est, doctores eorum, qui se super Christo monte consistere gloriantur.  De quo alibi legimus: uenite, ascendamus in montem Domini, et in domum Dei Iacob: et annuntiabit nobis uiam suam . Porro quod LXX transtulerunt, errant a minimo usque ad maximum, errant super montes, hoc sentire debemus, in maiori scelere esse eos, qui maiores sunt, et tamen a minimo usque ad maximum errare cunctos, et errare super montes: Moysen, Ieremiam, ceterosque Prophetas, Euangelistas et Apostolos. Cumque in ualle uersentur, mirum in modum errant in montibus:

 Et Aelam sumpsit pharetram, currum hominis equitis, et parietem nudauit clypeus. Et erunt electe ualles tue plene quadrigorum: Et equites ponent sedes suas in porta. Et reuelabitur operimentum Iude: et uidebis in die illa armamentarium domus  saltus: et scissuras ciuitatis Dauid uidebitis, quia multiplicate sunt. LXX: Elamite autem tulerunt pharetras: ascensores: homines super equos: et congregatio pugnantium: et erunt electe ualles tue, implebuntur quadrigis, et equites stipabunt portas tuas: et reuelabunt portas Iude: et aspicient die illo in domus electas ciuitatis: et reuelabunt abscondita domorum arcis Dauid, et uidebunt quoniam plures sunt. Aelam, quod interpretatur ascensus eorum, siue Elamite, ut LXX transtulerunt, quos in contemptores uertimus, sumpserunt pharetram, ut agitent in obscuro rectos corde, qui sunt in curru equites hominum, ut parietem Sion et Ecclesie firmamenta suo clypeo et impugnatione denudent. Erunt autem, inquit, electe ualles tue, et humilia dogmata, o uallis Sion, plene quadrigarum,  quas Dominus cum Pharaone submersit, quarum equites et ascensores ponent sedes suas in portis tuis, ut obsessos in te atque conclusos non patiantur exire. Tunc Omnipotens Deus per ecclesiasticos uiros reuelabit operimenta Iude; et uniuersa secreta eorum, qui in confessione fidei constituti sunt, et tunc uidebis, o uallis Sion, in die illa, et in claro lumine ueritatis, omnem armaturam Apostoli, et domus saltus, in quo gentium turba consistit. Sicut et in CXXXI psalmo canitur: Ecce audiuimus eam in Ephrata: inuenimus eam in campis silue . Cum autem operimentum Iude atque secretum, quod prius propter mysterium 315 celabatur, fuerit reuelatum, et uideris armaturam Ecclesie; tunc intelliges  schismata ciuitatis Dauid, que multiplicasti, ut deceptos tibi populos congregares. Isti Elamite iuxta editionem LXX non habent unam pharetram, sed plures; et ascensores sunt hominum, in quorum equitant animabus; et plurima multitudo est ad pugnam se preparans contra Ecclesiam: ita ut omnes ualles illius compleantur; et equites obturent sensus eorum, et dimicatione sua Ecclesiasticum uirum, qui interpretatur Iudas, prouocent ad certandum: quo proferente testimonia Scripturarum, et cuncta redarguente mendacia, uidebunt heretici domos ciuitatis Dauid, et omnia prius secreta cognoscent, quomodo in arce Dauid qui interpretatur, manu fortis, hoc est Christi, omnia sint dogmata ueritatis. Obscura loca sunt, non solum iuxta historiam, sed iuxta .  Quibus ergo nostra displicuerint, debent proferre sua, ut explanationi eorum, si uera fuerit, acquiescamus.

 Et congregastis aquas piscine inferioris: et domus Ierusalem numerastis: et destruxistis domus ad muniendum murum. Et lacum fecistis inter duos muros, et aquam piscine ueteris: et non aspexistis ad eum, qui fecerat eam, et operatorem eius de longe non uidistis. LXX: Et auerterunt aquam antique piscine in ciuitatem: et destruxerunt domos Ierusalem ad firmandos muros ciuitatis: et fecistis uobis aquam inter duos muros intra piscinam antiquam: et non aspexistis eum qui a principio fecit eam: et creatorem illius non uidistis. uos qui scissuras ciuitatis Dauid, id est, Ecclesie uidebitis uel uidetis, que in toto orbe multiplicate sunt; qui congregastis aquas piscine uestre atque doctrine,  non superioris, sed inferioris, et domos Ierusalem numerastis, siue destruxistis, ut muniretis murum uestrum, non fodistis puteos, qui uitales haberent et eternas aquas, sed lacus contritos, qui aquam non ualent continere. Et fecistis eos inter duos muros noui et ueteris Instrumenti, et aquam piscine ueteris neglexistis, nec considerastis datorem legis Deum, et operatorem mundi penitus neglexistis. Hoc iuxta Hebraicum. Ceterum iuxta LXX considerauerunt se heretici, quod multi essent, et hac multitudine confidentes, doctrinam ueteris Testamenti auerterunt a ciuitate Dei, 316 que est Ecclesia, et destruxerunt domos Ierusalem, ut edificarent conciliabula malignantium; dumque uetus reprobant Instrumentum, nec nouum secuti sunt, quia nouum  ueteris Instrumenti testimoniis roboratur. Propterea inter duos muros ueterem et nouum, fecerunt sibi nouas aquas, quas interiores esse putant, et maiora continere mysteria, quam in Testamento ueteri continentur: et non respexerunt Deum, qui ueteris Instrumenti conditor est, et factorem eius ne longe quidem uidere uoluerunt.

 Et uocabit Dominus Deus exercituum in die illa ad fletum et ad planctum, ad caluitium et ad cingulum sacci: et ecce gaudium et letitia, occidere  uitulos, et iugulare arietes, comedere carnes, et bibere uinum: comedamus et bibamus, cras enim moriemur. Et reuelata est in auribus meis [a 1Kb] Domini exercituum: si dimittetur iniquitas hec uobis donec moriamini, dicit Dominus Deus exercituum. Quotidie Dominus Deus exercituum prouocat hereticos ad penitentiam, qui inter duos muros aquam piscine ueteris contemnentes, foderunt sibi lacum, et congregauerunt aquam piscine inferioris, que non de celo, sed de terra aquas habet; et uocat eos ad fletum; Beati enim flentes: quia ipsi ridebunt . Et ad planctum, ne postea audiant: Lamentauimus uobis, et non planxistis . Et ad caluitium, ut omnia opera mortis radant, et auferant de corpore suo quidquid non uiuit in corpore. Et  ad cingulum sacci, ne postea iuxta Ierusalem pro cingulo reste cingantur. Illi autem e contrario pro fletu et planctu, caluitio et cilicio, gaudium habuere atque letitiam, et quasi morte omnia finirentur, occidentes uitulos arietesque iugulantes, ut comederent carnes, et biberent uinum, locuti sunt uerba blasphemantium. Dum in presenti seculo sumus, deliciis affluamus. Crastina enim dies, hoc est, futurum tempus, sine sensu erit. Illis ista dicentibus, audiuit Dominus uerba blasphemie, et comminatus est, non se dimissurum esse hanc iniquitatem, donec aut peccato moriantur et uitiis, aut cum [b 1Kb] delictis suis ad inferos pertrahantur. Quod quidem non solum de hereticis, sed de omni potest intelligi peccatore, qui negligens peccata sua, desperatione  fit peior; et uoluptatibus irretitus, iungit peccato blasphemiam, ut omnem 317 sensum uiuentium putet morte finiri, dicens illud Epicuri: Post mortem nichil est, et mors ipsa nichil est.

 Hec dicit Dominus Deus exercituum: uade, ingredere ad eum qui habitat in tabernaculo, ad Sobnam prepositum templi, et dices ei: Quid tu hic: aut quasi quis hic? quia excidisti tibi hic sepulcrum? excidisti in excelso memoriam , diligenter in petra tabernaculum tibi. Ecce Dominus asportari te faciet sicut asportatur gallus gallinaceus: et quasi amictum sic subleuabit te. Coronans coronabit te tribulatione: quasi pilam mittet te in terram latam et spatiosam: ibi morieris, et ibi erit currus glorie tue, ignominia domus Domini tui. Et expellam  te de statione tua: et de ministerio tuo deponam te. Et erit in die illa, uocabo seruum meum Eliacim filium Helcie: et induam illum tunica tua, et cingulo tuo confortabo eum: et potestatem tuam dabo in manu eius, et erit quasi pater habitantium  Ierusalem, et domui Iuda. Et dabo clauem domus Dauid super humerum eius: et aperiet, et non erit qui claudat; et claudet, et non erit qui aperiat. Et figam illum paxillum in loco fideli, et erit in [c 1Kb] solio domus  patris  sui. Et suspendent super eum omnem gloriam domus patris eius, uasorum diuersa genera, omne uas paruulum a uasis craterarum usque ad omne uas musicorum. In die illo dicit Dominus exercituum: Auferetur paxillus qui fixus fuerat in loco fideli, et frangetur et cadet: et peribit quod pependerat in eo, quia Dominus locutus est. LXX: Hec dicit Dominus Sabaoth: uade ad pastophorion ad Somnam questorem, et dices ei, Quid tu hic? aut quid tibi est hic? quoniam excidisti tibi sepulcrum, et fecisti tibi in excelso memoriam: et descripsisti tibi in terra tabernaculum? Ecce Dominus Sabaoth eiiciet, et conteret uirum, et auferet stolam et coronam tuam gloriosam, et proiiciet te in regionem magnam, et absque mensura, et ibi morieris: et ponet currum tuum optimum in ignominiam, et domum principis  tui in conculcationem. Et aufereris a dispensatione tua, et de gradu tuo. Et erit in die illa, uocabo puerum meum Eliacim filium Helcie, et induam illum stola tua, et coronam tuam dabo illi fortiter, et dispensationem tuam dabo in manus eius, et erit quasi pater habitatoribus Ierusalem, 318 et Iude, et dabo gloriam domus Dauid ei, et principabitur, et non erit qui contradicat. Et dabo clauem domus Dauid super humerum eius, [a 1Kb] et aperiet, et non erit qui claudat; et claudet, et non erit qui aperiat. Et constituam eum principem in loco fideli, et in solium glorie domus patris eius, et erit confidens super eum omnis gloriosus in domo patris sui a minimo usque ad maximum. Omnes uas paruulum a uasis aganoth: et pendebunt super eum. In die illa hec dicit Dominus Sabaoth: Mouebitur  homo qui stabilitus erat in loco fideli: et auferetur, et corruet, et disperibit gloria que erat in eo: quoniam Dominus locutus est. Precipitur Isaie prophete ut ingrediatur ad eum qui habitat in tabernaculo, quod Hebraice dicitur SOCHEN , ad Sobnam prepositum templi, siue ut LXX transtulerunt, , hoc est, questorem et dispensatorem thesaurorum domus Dei. Sochen autem uel tabernaculum interpretatur, uel pastophorion, hoc est thalamus, in quo habitat prepositus templi. Quis est autem alius, qui habitauit in tabernaculo Iudeorum, et in domo quondam Dei, nisi Iudaice legis sermo et ratio, que in ueteris Instrumenti lectione uersata est? Huic itaque traditioni dicitur atque doctrine: quid hic agis? Cur tibi uis edificare domum in occidente littera,  et tabernaculum tuum, quod non habet fundamentum, in petre figere firmitate: quod non tam tabernaculum, et domus, quam sepulcrum et memoria appellandum est? Propterea autem tibi dico, quod in excisione sepulcri non debeas laborare, quia transferet Dominus sacerdotium tuum; sicut transferri solet GEBER , quod omnes uirum interpretati sunt. Hebreus autem qui nos in ueteris Instrumenti lectione erudiuit, gallum gallinaceum transtulit. Sicut, inquit, gallus gallinaceus humero portitoris de alio loco transfertur ad alium, sic te Dominus de loco tuo leuiter asportabit. Et qui quondam habebas  coronam pontificis, et sanctificationem in auri lamina, in qua erat scriptum nomen Dei , coronaberis tribulatione et angustia. Et quomodo si sphera mittatur in decliui loco atque spatioso, stare non potest, sed in immensum uoluitur: sic omnis populus tuus in orbis terminos dispergetur. 319 Ibique morieris cum littera tua, et omnis gloria tua, et currus quibus inclytus antea ferebaris; et domus Dei splendor uertetur in ignominiam. Auferet enim te Dominus de statione tua, et de ministerio tuo, hoc est, ceremoniis uictimarum, ut impleatur illud quod scribitur ad Hebreos: Translato enim sacerdotio, necesse est ut legis translatio fiat . Cum autem tu eiectus fueris de ministerio tuo, uocabo puerum meum Eliacim, cui dixi et in alio loco:  Magnum tibi est uocari te puerum meum . Eliacim interpretatur resurgens Deus, siue Dei resurrectio. Iste igitur resurgens Deus, qui est filius Helcie, id est, partis Domini, accipiet locum tuum, tuaque induetur stola, et cingulo tuo confortabitur, ut quod tu habebas in littera, ille possideat in spiritu, et erit pater habitantium in Ierusalem, hoc est, in uisione pacis, que interpretatur Ecclesia, et domui Iuda, ubi est fidei uera confessio. Unde ipse ad Apostolos loquitur: Filioli, adhuc modicum uobiscum sum . Et ad alium: Fili, dimittuntur tibi peccata tua . Et ad aliam: Filia, fides tua te saluam fecit . Dabo, inquit, ei clauem domus Dauid, qui aperit, et nemo claudit; qui claudit, et nemo aperit  . Et hec ipsa clauis erit super humerum eius, hoc est, in passione, iuxta illud quod in alio loco scribitur: Cuius principatus super humerum eius . Quod enim ille sua passione reserauerit, claudi non poterit; et quod clauserit in ceremoniis Iudeorum, a nullo alio aperietur. Figam enim illum paxillum in loco fideli, ubi conuentus Fidelium est. Unde et credentes in Christo fideles appellantur. Et erit in solium glorie domus patris sui, hoc est Ecclesie: et suspendent super eum omnem gloriam domus patris eius. Unde et in Euangelio scribitur: Omnis populus pendebat ex eo . Quod et quidem non illo tantum tempore factum est, sed usque hodie impletur, ut pendeant ex eo quasi uasa diuersa Dei, sapientia et iustitia, et omnia quibus  Christus apellatur. uasorum diuersa genera, pro quibus Aquila interpretatus est SASAIM  et SEPHOTH , quod Symmachus uertit, nepotes atque commixtos: ut et Apostoli, et omnes credentes, hoc est filii filiorum, et commixti de uniuersis gentibus pendeant super eum. A uasis craterarum, pro quibus Theodotio AGANOTH  posuit, et parui enim 320 et magni in Dominum credituri sunt. Crateras autem puto esse Apostolos plenos uitalibus aquis. De quibus dicitur: Benedicite Deum de fontibus Isrel , in quibus crateribus miscuit sapientia uinum suum. Et omne, inquit, uas  musicorum, eorum qui omni tempore in Dei laudes personant. Quod sequitur, uidetur sensui nostro esse contrarium, quomodo paxillus iste, qui fixus fuerat in loco fideli, auferatur et frangatur: et cadat et pereat quod pependerat in eo, et hoc fiat quia Dominus locutus est. Quod ita solui potest si legamus illud Euangelii, quod in nouissimis diebus refrigescat caritas multorum ; et ipse Dominus dicat: Putas filius hominis ueniens inueniet fidem super terram ? Non ergo paxillus frangetur et cadet et peribit, quod impium est dicere: sed paxillus auferetur de loco fideli, hoc est, de Ecclesia per impietatem quotidie subcrescentem, et qui super eum ante pependerant fide, postea infidelitate frangentur et cadent et peribunt. Hoc autem fiet in diebus  nouissimis, quia Dominus locutus est. Pro paxillo, qui Hebraice dicitur IATHED , et ab omnibus similiter effertur, soli LXX supra principem, hic hominem interpretati sunt. Quodque nos celeritate dictandi pene preteriit, Sobnas interpretatur conuertere nunc, siue conuersio. Dicitur ergo ad principem Iudeorum ut conuertatur de Lege ad Euangelium: et uictimarum imaginibus derelictis, transferat se ad spiritualis sacrificii ueritatem.

 uerbum Tyri. Quid nobis uideretur super onere uel uerbo et assumptione Tyri iuxta Hebreos, supra in libro decem uisionum historice explanationis diximus. Nunc omnem contra Tyrum prophetiam secundum , et editionem LXX breuiter percurremus. Tyrus lingua Hebrea  SOR  dicitur, et in nostrum sermonem transfertur, angustia. Omnis igitur anima uitiis occupata, et prauis cogitationibus, sor appellari potest.

Ululate naues Carthaginis, quia perierunt, et ultra non uenient. De terra Citiorum, ducta captiua est. Cui similes facti sunt habitatores insule, negotiatores Phenicis, transfretantes mare in aquis multis, semen negotiatorum quasi messium illatarum, negotiatores gentium. Pro Carthagine in Hebreo scribitur THARSIS  321 quod omnes similiter transtulerunt. Tharsis autem interpretatur contemplatio siue exploratio gaudii. Citii quoque quod Hebraice dicitur CHETIM , interpretatur mare congelascens: et pro Phenice apud eos Sidon legitur. Arguuntur itaque hi quos malarum cogitationum turba circumdat,  et qui uolentes iuxta Apostolum diuites fieri, incidunt in tentationes et laqueos diaboli, et desideria multa et noxia, que detrahunt homines in profundum . Et dicitur eis quod ululare debeant, scientes omnes negotiationes mundi huius esse perituras, et contemplationem gaudii atque letitie in luctum lacrymasque uertendam. Mare enim hoc ultra non poterit nauigari; sed omnia congelascent: et colonie Tyriorum captiue ducentur in penas. Nulli enim alii similes sunt qui habitant in insula ista, nisi negotiatoribus, siue translatoribus qui circumferuntur omni uento doctrine, et de aliis ad alia uitia transeunt. Habitamus autem in insula, quamdiu tentationibus huius seculi tundimur: et ex omni  parte nostra insula atque nauicula maris feritur fluctibus. Huius autem insule negotiatores de Sidone sunt, que interpretatur uenatrix, et in qua habitant plurimi uenatores. De quibus scriptum est; Liberabit te de laqueo uenantium . Et in alio loco letatur sanctus, quod de eorum insidiis liberatus sit dicens: Anima nostra sicut passer erepta est de laqueo uenantium . Omnes autem negotiatores gentium segetibus comparantur, que cito arescunt, siue messibus fluminis que de celo non habent pluuiam, sed de terra: ideoque cum gentibus periture sunt. Ubi nos legimus, semen negotiatorum, in Hebreo scriptum est, semen sior, quod subauditur Nili, eo quod aquas turbidas habeat quibus Aegypti segetes irrigantur.

  Erubesce, Sidon, dixit mare; fortitudo autem maris ait, Non parturiui, neque peperi, neque enutriui iuuenes, neque exaltaui uirgines. Cum autem auditum fuerit in Aegypto, apprehendet eos dolor super Tyro. Seculi huius mare, in quo habitant animalia parua cum magnis, et draco quem plasmauit Deus ad illudendum ei, uidens a uenatoribus Christi, qui de omni monte uenantur et colle, captos, qui prius a demonibus capti fuerant, loquitur ad contrariam fortitudinem uenatorum, que interpretatur 322 Sidon, et dicit ei: Erubesce, Sidon; non enim parturiui, neque peperi, nec captos a te nutriui iuuenes, nec eleuaui uirgines quarum stultitia in Euangelio condemnatur . Mea enim parturitio, et partus, et nutrimentum, et eleuatio uirginum,  Apostolorum Christi parturitione deleta est; quorum unus loquebatur: Filioli mei, quos iterum parturio, donec Christus formetur in uobis . Et: Lac uobis potum dedi, non escam . Et rursum: uolo autem uos omnes uirginem castam exhibere Christo . Cum hoc Aegyptus audierit, que Hebraice dicitur MESRAIM , quod interpretatur , id est, tribulans, et coarctans, etiam ipsa terrebitur, se quoque intelligens eadem que Tyrus passa est, esse passuram. Quod cum ad omnia uitia referatur, potest et in hereseon diuersitate sentiri, quando alia capta heresi, alia pertremiscit, et in alterius confusione, alter se capiendum esse sentit. Quomodo autem de Sodomis dicitur: Quoniam si facta fuissent signa in eis que facta sunt  in Capharnaum, mansissent usque hodie; et infertur: uerumtamen Sodomis tolerabilius erit in die iudicii quam uobis: sic de Tyro et Sidone discimus Saluatore dicente: uerumtamen Tyro, et Sidoni leuius erit in die iudicii quam ciuitati illi . Unde et Chananea que ad precationem Christi, filiam, id est, animam suam grauissimo demonio uexari intelligebat, exisse dicitur de finibus Tyri et Sidonis. Neque enim poterat aliter occurrere Saluatori, nisi Tyri et Sidonis terminos reliquisset.

 Ite Carthaginem: ululate qui habitatis in insula hac. Nonne hec est contumelia uestra a principio antequam traderetur? deducent eam pedes eius longe ad peregrinandum. Quod sequitur: Deducent eam  pedes eius longe ad peregrinandum, de Hebraico additum est, et asterisco, id est, stellis illuminantibus prenotatur. O Tyrii qui habitatis in angustia et in insula commoramini, qui ex omni parte expositi estis tentationum fluctibus, recedite de ea, et ite ad Carthaginem, id est, Tharsis, atque ad uerum gaudium festinate, lugentes antiqua peccata, et ueterem contumeliam, quam aut ipsi aliis inferebatis, aut patiebamini ab illis. Hoc autem ideo precipio, quia Tyrum urbem uestram de suis sedibus et proposito cernitis ad terminos alios migraturam, 323 quando ueteri errore deposito, Euangelio Saluatoris colla submiserint, ut qui prius habitabant in angustia, recedant longius, et aduene sint atque incole doctrine Domini Saluatoris

  Quis cogitauit hec super Tyrum? Numquid minor est, aut non preualet? Negotiatores eius principes Chanaan, inclyti terre. Dominus Sabaoth cogitauit dissoluere omnem contumeliam gloriantium, et dehonestare omne quod inclytum est super terram. uerbum Chanaan, de Theodotionis editione additum est, pro quo Aquila, negotiatores transtulit. Interrogat ergo Spiritus sanctus, immo interrogatione confirmat, quod Dominus hec aduersum Tyri principes cogitarit, quorum omnis industria est negotiationibus opes querere. Et quomodo in Euangelio legimus institores margaritarum , qui omnibus uenditis unam cupiunt emere margaritam, et utique appellandi sunt inclyti negotiatores non terre, sed celi: sic econtra negotiatores Tyri,  hoc est, tribulationis et angustie, appellandi sunt inclyti terre, quia quidquid agunt, terram respicit: et principes Chanaan, quod interpretatur fluctuantes atque commoti. Non enim statuunt supra petram pedes suos, nec potest de eis dici: Petra refugium herinaciis , siue leporibus; sed illud potius quod iustus pene passus est, sustinent: Mei autem pene moti sunt pedes: pene effusi sunt gressus mei . Dominus ergo exercituum hoc consilium cogitauit, ut dissolueret pessima negotiatorum uincula, immo compactam iniuriam dissiparet, per quam cuncti qui Tyro subditi sunt superbiunt. Quodque intulit, et dehonestare omne quod gloriosum est super terram, non Dominus debonestamenti auctor est, sed quod per se ignominie  patet, ostendit esse ignominiosum. Quod quidem et de Sacerdotibus in Leuitico legimus: Contaminatione contaminauit eum , haud dubium quin sacerdos: non quo contaminationis auctor sit, sed quo ostendat eum contaminatum, qui prius mundus plurimis uidebatur.

 Operare terram tuam: etenim naues nequaquam ueniunt de Carthagine, et manus tua nequaquam preualet, que in mari prouocat reges. Multum a ceteris interpretibus, et ab ipso Hebraico in hoc loco LXX discordat editio, sed propositum prosequamur. Supra dixerat: Ite Carthaginem, ululate qui habitatis 324 in insula. Nunc contrarium loquitur, quia naues de Carthagine ultra non ueniunt,  operare terram tuam. Profuit enim Tyro naues interire peregrinas, ut cogatur operari terram suam. De qua in Prouerbiis dicitur: Qui operatur terram suam, saturabitur panibus , ut nequaquam de incerto fluctuum naufragorumque discrimine, sed operis sui uiuat frugibus. De quibus in psalmis ad iustum canitur: Labores manuum tuarum manducabis . Scriptum est in Osee, meretricis uias septas esse a Domino spinis, ne sequi possit amatores suos, ut hac necessitate compulsa, reuerteretur ad uirum suum pristinum. Quod et in seculi rebus frequenter animaduertimus, multos qui per prospera et abundantiam omnium rerum Dominum sentire non poterant, intelligere per inopiam, et conuerti ad opera iustitie, postquam manus  eorum non preualuerit felicitate huius seculi perfrui, que prius in mari prouocabat reges, siue iuxta Symmachum conturbabat; quorum cor in manu Dei est. Atque utinam et nos maris huius negotiatione contempta, operemur terram nostram, et nequaquam exspectemus naues Carthaginis, siue naues Tyri, que Carthaginem ire consueuerant, ne subiiciamur potestati draconis, qui dominatur in mari! Sed stabilem gradum figamus in terram, immo ad celestia festinantes, operemur terram nostram, ut hic seminantes, ibi metamus. Manus quoque nostra, que prius in mundi negotiis uersabatur, et pro potentia ac felicitate etiam reges, id est, sanctos de statu suo poterat commouere, fiat imbecilla in rebus maris, ut fortis sit in opere terre sue.

  Dominus Sabaoth precepit de Chanaan perdere robur eius, et dicent: nequaquam adiicietis iniuriam facere et iniquitatem uirgini filie Sidonis. Tyrum et Sidonem esse in terra Chanaan, et supra ostendimus, Euangelii testimonium proponentes, in quo legitur, Chananeam mulierem siue Syrophenissam exisse de finibus Tyri et Sidonis, et occurrisse Domino Saluatori. Omnis autem anima que in seculi fluctibus posita est, et circumfertur omni uento doctrine, Chanaan appellanda est, que interpretatur quasi fluctuatio, siue commotio. Unde, et ad senem adulterum dicitur: Semen Chanaan et non Iuda, species decepit te . Prodest igitur Tyro 325 et eius angustiis robur perire Chananeum, ut dicatur habitatoribus eius quod ultra non ualeant iniurias  facere, et opprimere per iniquitatem uirginem filiam Sidonis. Quicumque a diabolo capitur in diuersorum perturbatione uitiorum, et traditur in contumelias ignominie, ut polluat corpus uoluptatibus, et turpitudine, iste filius uel filia est Sidonis: Et hoc sciendum quod sabaoth in Hebraico non habetur, et econtrario uirgo de Hebraico addita sit.

 Si ieris in Citios, neque ibi erit requies tibi; et si ad terram Chaldeorum, et ipsa uastata est ab Assyriis. Fundauit eam Siim, statuerunt propugnacula eius, suscitauerunt turrem eius: paries eius cecidit. Quodque sequitur de Theodotionis editione, sub asteriscis additum est: Fundauit eam Siim, statuerunt propugnacula eius: suscitauerunt turrem eius, et absque  asteriscis iungitur: paries eius cecidit. Citii interpretantur plaga consummata siue perfecta: Chaldei in hoc loco, quasi ubera: Assyrii, arguentes. Siim etymologiam nec nos potuimus inuenire, et ceteri interpretes ipso quo apud Hebreos scribitur nomine transtulerunt. Dicitur ergo ad Tyrum, quod licet ad Citios ire contendat, et angustiarum suarum plagam uitare, perfectam etiam ibi requiem inuenire non ualeat. Rursumque si cupiat ire ad Chaldeos, et ubertate eorum ac rerum omnium abundantia perfrui, etiam illos inueniat desolatos, arguentibus Assyriis eorum sterilitatem, iuxta quod et Apostolus tradidit peccatores Satane , ut discant non blasphemare: qui traduntur in interitum carnis, ut spiritus saluus fiat. Chaldeorum autem Siim  fundamenta iecerunt, quos intelligo demones pessimos, qui et propugnacula et turres superbissimas urbis Chaldee contra scientiam Domini suscitauerunt. Sed omnis eorum edificatio in ruinas concidit; sequitur enim, paries eius cecidit. Nisi enim Dominus edificauerit domum, in uanum laborauerunt qui edificant eam . Sepe uidemus in seculo quosdam de alio proposito transire ad aliud. uerbi gratia, ut qui militiam male experti sunt, transeant ad negotiationem. Rursumque causidicos bellatorum arma corripere. Mutant industriam, ut mutent infelicitatem; et nichilominus dispensatione 326 Dei his quos saluare dignatur, omnia nitentibus euenire contraria: ut per inopiam ac miserias cogantur non in se, sed in Creatore suo habere fiduciam.

  Ululate naues Carthaginis: quoniam periit fortitudo uestra. Naues Carthaginis, id est Tharsis iubentur ululare: nequaquam enim, ut supra, perierunt, siue non uenient; sed periit fortitudo earum. Tharsis enim secundum aliam interpretationem in linguam nostram uertitur consummatio sex, siue letitie. In sex autem diebus mundum istum factum legimus, qui iuxta traditiones ecclesiasticas postea consummabitur. Omnia ergo bona seculi huius, et uniuersus mortalium labor, incerto nauium cursui comparatur, quod cito peritura sint, et cuncta nauigantium fortitudo soluatur. Unde et in Salomone scriptum est: Ciuitates firmas ascendit sapiens: et destruxit munitiones earum . Quidquid enim hereticorum et sapientie secularis,  contrariorumque dogmatum arte componitur, uir ecclesiasticus destruit, et suis docet pedibus esse subiectum.

 Et erit in die illa, derelinquetur Tyrus septuaginta annis, sicut tempus regis unius; sicut tempus hominis. Et post septuaginta annos erit Tyrus quasi canticum meretricis. Sume citharam, uagare, ciuitas meretrix, obliuioni tradita. Bene cithariza, plurimum canta, ut sit tui memoria. Post septuaginta autem annos, uisitationem faciet Deus Tyri: et iterum restituetur in antiquum; eritque negotiatio eius omnibus regnis orbis terrarum super faciem terre. Et erit negotiatio eius, et merces sancta Domino; sed non ipsis congregabitur, sed his qui habitant coram Domino.  Omnis negotiatio eius comedere et bibere et impleri in collationem, memoriale coram Domino. Hoc quod dicitur: memoriale coram Domino: et super faciem terre, et sicut tempus hominis, in Hebraico non habetur, sed in Greco additum est. Septuaginta autem annis Tyrus quondam coangustata dimittitur, ut expleto solitudinis tempore, carmen quondam meretricium uertat in laudes Dei, assumensque citharam omnes chordas habeat concinentes: ut postquam bene concinuerit et multa cantauerit, fiat eius apud Deum memoria, que propter fornicationem obliuioni tradita erat: et restituatur in pristinum statum, habeatque diuitias 327 regnorum totius orbis, et mercedes laboris illius nequaquam Tyriis congregentur; sed his qui habitant in conspectu  Domini, comedantque et bibant, et impleantur omnibus bonis que in conuiuii letitiam cunctorum fuerint labore collata. Sidonem ac Tyrum sermo diuinus ad penitentiam cohortatur, et labores eius atque mercedes Domino sanctificandas esse promittit. Quis non peccatorum spem salutis habeat, si tamen bene cecinerit, et uniuerse chorde uirtutum, que quondam fuerant relaxate, in laudes Domini componantur? Legimus in quadragesimo quarto psalmo, qui specialiter ad coniunctionem sponsi et sponse, id est, ad Deum Saluatorem et Ecclesie pertinet sacramenta, dici inter cetera: Filie Tyri in muneribus, faciem tuam precabuntur diuites plebis . Et ipse rursum sponsus ad sponsam Tyriam loquitur: Audi, filia, et uide, et inclina aurem tuam;  et obliuiscere populi tui, et domum patris tui, quia concupiscet rex decorem tuum . Unde et in descriptione pulchritudinis eius infertur: Astitit regina a dextris tuis, in uestitu deaurato, circumdata uarietate . Et iterum: Omnis gloria filie regis intrinsecus . Si autem concupiuit rex pulchritudinem Tyrie penitentis, et uariarum habentis ornamenta uirtutum, quanto magis merces eius et negotiatio, non in Tyro permanentium, sed eorum erit qui habitant in conspectu Domini! Qui postquam egerint penitentiam, audient a Domino Saluatore: 328 Comedite, amici mei, et bibite, et inebriamini, karissimi . Quid sit autem comedere et bibere, et saturari omnium collatione uirtutum, fidelis lector intelligit. Septuaginta annis  desolatum fuisse templum, et Ieremias  et Daniel  et Zacarias  docent. Et in Ezechiele  de Sodoma legimus, quod restituatur in antiquum, et de Aegypto, quod post desolationem terre Aegypti et ariditatem septem fluminum, ueterem recipiat ubertatem. Septenarius autem et septuagesimus numerus, qui uel de singulis diebus, uel de septem conficitur decadibus, perfectam significat et consummatam penitentiam: ut iuste Tyrus, expleto penitentie tempore, in antiquum redeat statum. De hac arbitror meretrice et illud in Prouerbiis Salomonis mystico sermone signari: Ne attendas pessimam mulierem; mel enim distillat de labiis mulieris meretricis, que ad breue impinguat  fauces tuas, et postea amarius felle reperies . Per fenestram enim domus sue in plateas prospicit : quia lata est et spatiosa uia que ducit ad mortem, et quemcumque insipientem uiderit iuuenem, sapientes quippe tentare non audet, et transire iuxta angulos, qui rectam  lineam perdiderunt: loquitur ei in tenebris et in caligine, et sub specie uoluptatum quasi uictimam ducit ad mortem. Hec si conuersa fuerit, et bene cecinerit, et perfecte penitentie annorum tempus impleuerit, comedet et bibet, et saturabitur. Audiat Nouatianus, et taceat.



LIBER OCTAuUS.


 327-328 Sextus et septimus superiores libri allegoriam quinti uoluminis continent, quod olim  historica explanatione dictaui. Presens opus, id est, octauus liber, ad ceptam interpretationem reuertitur, ut et historiam et tropologiam iuxta utramque editionem pariter disserat. Que si longa tibi uidebitur, o uirgo Christi Eustochium, non mihi imputes, sed Scripture sancte difficultati, precipueque Isaie prophete, qui tantis obscuritatibus inuolutus est, ut pre magnitudine rei, breuem explanationem putem, que per se longa est. Certe nos studiosis scribimus, et sanctam Scripturam scire cupientibus, non fastidiosis, et ad singula nauseantibus. Qui si flumen eloquentie, et concinnas declamationes desiderant, legant Tullium, Quintilianum, [a 1Kb] Gallionem, Gabinianum, et ud ad nostros ueniam, Tertullianum, Cyprianum, Minutium, Arnobium, Lactantium, Hilarium. Nobis  propositum est Isaiam per nos intelligi, et nequaquam sub Isaie occasione nostra uerba laudari.

329  Ecce Dominus dissipabit terram, et nudabit eam, et affliget faciem eius, et disperget habitatores eius: et erit sicut populus, sic sacerdos: et sicut seruus, sic Dominus eius: sicut ancilla, sic domina eius: sicut emens, sic ille qui uendit: sicut fenerator, sic is qui mutuum accipit: sicut qui repetit, sic qui debet: dissipatione dissipabitur terra, et direptione predabitur: Dominus enim locutus est uerbum hoc. Post specialem singularum gentium correptionem, Iudee, Babylonis, Philistiim, Moab, Damasci, Isrel, Aegypti, deserti maris, Idumee et Arabie, uallis uisionis, et ad extremum Tyri: in quarum explanatione que potuimus diximus:  nunc quid totus orbis in consummatione passurus sit, propheticus sermo describit, et nequaquam de singulis gentibus, sed de cunctis pariter prophetatur. Et primum quidem que impii tormenta passuri sint: et quomodo iuxta Euangelium et Apostolum, pertranseat celum et terra, et figura mundi istius , et deducantur peccatores in infernum , de quibus scriptum est: Ingredientur ad extrema terre, tradentur in manus gladii, partes uulpium erunt . Deinde quia pro  qualitate meritorum multe sunt mansiones apud patrem, [b 1Kb] dicitur quomodo sancti rapiantur in nubibus  obuiam Domino in era, et semper cum eo futuri sint . Pro dissipata terra, septuaginta corruptum orbem interpretati sunt: et pro afflicta facie illius, id est, terre, iidem transtulerunt, et reuelabit faciem eius; ut procedant mortui de sepulcris suis: siue nudabit eam, ut omnia opera eius proferantur in publicum, et dispergantur habitatores eius in diuersa loca, premiis uel suppliciis destinati. Tunc nulla erit diuersitas inter nobilem et ignobilem, sacerdotem et laicum, seruum et dominum, ancillam et dominam, diuitem et pauperem, feneratorem et eum qui ere 330 alieno premitur, ementem atque uendentem. Omnes enim ex equo stabunt ante tribunal Christi, nec erit acceptio personarum apud Deum . De quo et Iob eisdem  propemodum uerbis loquitur: Paruus et magnus ibi sunt, et seruus non timens Dominum suum . Et Saluator in Euangelio, cui omne iudicium traditum est, pleno sermone testatur. Dissipabitur ergo terra, et omnia terrena opera redigentur ad nichilum, ut abolita imagine , permaneat imago supercelestis. Primus enim homo de terra terrenus, et secundus de celo celestis: qualis terrenus, tales et terreni; et qualis supercelestis, tales et supercelestes: ut sicut portauimus imaginem terreni, portemus et imaginem supercelestis . Unde idem Apostolus loquitur: Caro et sanguis regnum Dei non possidebunt . Non quod secundum hereticos dispereat natura corporum, sed quod corruptiuum hoc induat incorruptionem, et mortale hoc induat  immortalitatem. Et hec omnia fient: quia quod futurum est, per prophetas Dominus locutus est.

 Luxit et defluxit terra, et infirmata est: defluxit orbis, infirmata est altitudo populi terre, et terra interfecta est ab habitatoribus suis. LXX: Luxit terra, corruptus est orbis, luxerunt excelsi terre, terra autem egit impie propter habitatores suos. Deus superbis resistit, et humilibus dat gratiam . Unde prima sententia est contra eos, qui excelsi sunt terre, ut infirmentur uniuersa que nunc fortia  sunt propter eos qui sanguinem sanguini miscuerunt, et in morem sanguinis Abel, interfectorum cruorem ad Deum clamare fecerunt .

 Quia transgressi legem sunt, mutauerunt ius, dissipauerunt fedus sempiternum. Propter hoc maledictio uorabit terram, et peccabunt habitatores eius: ideo insanient cultores eius, et relinquentur homines pauci. LXX: Quia preuaricati 331 sunt legem, mutauerunt precepta, testamentum eternum. Propter hoc maledictio uorabit terram, quia peccauerunt habitatores eius: ideo pauperes erunt habitatores terre, et dimittentur homines pauci. Audiant Iudei, qui se solos legem accepisse Domini gloriantur, quod uniuerse primum gentes totusque orbis naturalem acceperit legem, et idcirco postea lex data sit per Moysen,  quia prima lex dissipata est. De qua Apostolus loquitur: Cum enim gentes, que non habent legem, naturaliter ea que legis sunt faciunt, isti legem non habentes, ipsi sibi sunt lex: qui ostendunt opus legis scriptum in cordibus suis . Qui igitur has leges obseruauerint, premia consequentur: qui autem neglexerint eas, sustinebunt que nunc sermo propheticus comminatur. Et quomodo in principio benedixit Deus omni creature quam fecerat : sic in consummatione mundi maledicet his qui terreni sunt, et non fuerint peregrini, sed habitatores terre, et in ea peccauerint; qui obliti conditionis sue, contra se mutuo furore bacchati sunt. Et pauci remanebunt qui habeant imaginem supercelestem: siue, iuxta LXX, pauperes erunt habitatores terre,  quia spirituales diuitias perdiderunt.

 Luxit uindemia, infirmata est uitis, ingemuerunt omnes qui letabantur corde. Cessauit gaudium tympanorum, quieuit sonitus letantium, conticuit dulcedo cithare, cum cantico non bibent uinum, amara erit potio bibentibus illam. Attrita est ciuitas uanitatis, clausa est omnis domus nullo intreunte. Clamor erit super uino in plateis, deserta est omnis letitia, translatum est gaudium terre. Et relicta est in urbe solitudo, et calamitas opprimet portas: quia hec erunt in medio terre, in medio populorum. In consummatione mundi, preteritarum deliciarum recordatio erit materia cruciatuum. Unde et diues ille in conuiuio purpuratus, qui receperat bona sua in uita sua, eleuans oculos suos de inferno, Lazarum cernit in  requie . Et Dominus increpans diuites et luxuriosos atque ridentes, loquitur in Euangelio: ue uobis diuitibus, quoniam recepistis consolationem uestram. ue uobis qui nunc saturati estis, quoniam esurietis. ue uobis qui nunc ridetis, quia lugebitis et flebitis . Quando igitur fuerit resurrectio mortuorum, et iudicii aduenerit dies, 332 tunc lugebit uinum atque uindemia, de qua Moyses loquitur: De uinea Sodomorum uinea eorum, propago eorum de Gomorrha. Uua eorum uua fellis, botrus amaritudinis eorum. Furor draconum uinum eorum, et furor aspidum insanabilis . Tunc omnis potio, siue ut Hebraice dicitur, sicera, id est, ebrietas, que statum mentis euertit, et homines uigilare non  patitur, amaritudine commutabitur, que ad tempus utentibus se mella mentitur, et in nouissimo amarior felle reperietur. Tunc omnis dulcedo letantium et tympanorum ac cithare sonitus in planctum uertetur ac gemitum. Ingeramus hoc testimonium his qui in conuiuiis non solum gula et ebrietate, sed et auribus luxuriant, ut per omnes sensus anime fortitudo mollescat. Atteretur ciuitas uanitatis, siue omnis ciuitas, uel spiritualis Babylon, que sedet in septem montibus purpurata, cuius supplicia in Apocalypsi Ioannis legimus . Pulchreque dixit urbem uanitatis. Si enim de celo et terra, et de omnibus que terrena sunt dicitur: uanitas uanitatum, et omnia uanitas ; quanto magis hoc de una urbe dicendum est, que totius orbis pars modica est!  Tunc domus quarum nunc sunt aurata laquearia, et pauperibus absque tecto et tugurio frigore morientibus, parietes earum uestiuntur marmorum crustis, et secti eboris nitore resplendent, remanebunt uacue. Clamor erit in plateis super uino, non in arcta et angusta uia que ducit ad uitam: sed in lata et spatiosa, que ducit ad mortem . Super uino et ebrietate erroris eorum, qui dormierunt somnum suum, et nichil inuenerunt omnes uiri diuitiarum in manibus suis . Translatum est quippe in celos gaudium terre, et relicta est in urbe quondam celeberrima solitudo, et portas uiarum frequentium per quas populorum influebant agmina, opprimet habitatorum calamitas. Et ut sciremus perspicue de totius orbis interitu nuntiari, intulit,  Hec erunt in medio terre: in medio gentium siue populorum.

 Quomodo si pauce oliue, que remanserunt, excutiantur ex olea, et racemi cum fuerit finita uindemia. Hi leuabunt uocem suam atque laudabunt, cum glorificatus fuerit Dominus, hinnient de mari: propter hoc in doctrinis glorificate Dominum: in insulis maris nomen Domini Dei Isrel. Quantum ab Hebraica ueritate in hoc 333 loco LXX distet translatio, sequentia uerba monstrabunt. LXX: Quomodo si quis excutiat oliuam, sic excutient eos: et si quiescat uindemia, isti clamore uociferabuntur. Qui autem relicti fuerint super terram, letabuntur simul cum gloria Domini, conturbabitur aqua maris, propterea gloria Domini in insulis erit maris, nomen  Domini gloriosum erit, Domini Dei Isrel. Relictis hominibus paucis, quando maledictio uorauerit terram, et in urbe fuerit solitudo, et hec uniuersa contigerint in medio terre, in medio populorum et gentium, tanta erit sanctorum paucitas, de quibus Dominus loquitur in Euangelio: Multi uocati, et pauci electi : et tam uehemens pressura iustorum, ut tententur, si fieri potest, etiam electi Dei: et paucitas eorum baccis oliuarum rarissimis comparetur, que cum excusse fuerint atque demesse, uix pauce remanent in ramorum cacumine; et quomodo cum fuerit finita uindemia, solent pauperes, egestate cogente, uacuas circuire uites, et pauca uuarum grana colligere. Hi igitur qui remanserint,  et post uindemiam mundi atque pressuram, manus quiuerint Antichristi persequentis effugere, siue pene imminentis ardores, leuabunt uoces suas in sublime, Deumque laudabunt. Quando uenerit Dominus in gloria Patris sui, cum Angelis sanctis, et eum [Al. cum] uiderint in maiestate regnantem, tunc hinnient in equorum similitudinem, letitie magnitudine gestientes, et hinnient de mari huius seculi. Propterea qui nunc in Scripturis sanctis eruditi estis, et scitis uobis tantum gaudium tantaque premia reseruari, in doctrinis glorificate Dominum, audientes illud quod scriptum est: Qui gloriatur, in Domino glorietur . Nequaquam in terra Iudee, sed in insulis, id est, in Ecclesiis huius maris et seculi, in quibus benedicitur  atque laudatur nomen Domini Dei quondam Isrel, siue, hominis uidentis Deum. Iuxta LXX, omnia que de sanctis intelleximus, referri possunt ad impios, quod cum fuerit finita uindemia, tunc illi clament in suppliciis constituti. Qui autem euaserint impiorum numerum letentur in gloria Domini, et conturbentur aque populorum huius [Al. eius] seculi.

334  A finibus terre laudes audiuimus, gloriam Iusti, et dixi: Secretum meum mihi, secretum meum mihi: [a 16Kb] ue mihi. LXX: Ab aliis terre portenta audiuimus: spes iusto, et dicent + mysterium meum mihi **. Hoc quod dicitur mysterium meum mihi, in LXX non habetur, sed de Theodotionis translatione in Greco additum est. Rursum pro eo  quod illi posuerunt ue, ut sequenti uersiculo iungeretur, in Hebraico dicitur OI LI , quod proprie sonat, ue mihi. Pro finibus quoque quod nos propter explanationem sensus apertius posuimus, in Hebraico habetur MECCHENAPH , quod alam, non finem, sonat. Hi ergo, de quibus supra dictum est: Leuabunt uocem suam atque laudabunt, cum hinnierint de mari, et in doctrinis glorificauerint Dominum, et uiderint in insulis maris laudari nomen Domini Dei Isrel, tunc consona uoce cantabunt, et dicent: Ab aliis terre, hoc est, a prophetis et a sanctis Domini, qui assumptis alis columbe, ad celorum regna festinant, laudes eius audiuimus predicari: et quod gloria uel spes Iusti non sit irrita, sed rebus omnia compleantur. Dicentibus  itaque hec sanctis, et hinnientibus de mari, et leuantibus uocem suam atque laudantibus, Propheta sibimetipsi loquitur: Cum, inquit, hec audissem, et in subuersionem orbis uaticinium Prophetarum explendum esse perspicerem, locutus sum mihi interno cordis affectu: Non possum cuncta narrare que cerno. Heret lingua faucibus meis, uox dolore concluditur. ue mihi, quantus ordo penarum ante oculos uersatur meos! cerno presentia que futura sunt. Errant autem qui hoc putant ex  persona Dei debere intelligi, rerum ordinem non sequentes. Mirorque quo sensu pro psalmis, et laudibus, quod in Hebraico legitur [b 1Kb] ZEMROTH , LXX portenta interpretati sunt, nisi forte signum est atque portentum, ut excluso populo Iudeorum, incredula prius gentium turba saluetur.

 Preuaricantes preuaricati sunt, et preuaricatione transgressorum preuaricati sunt. Formido et fouea et laqueus super te, 335 qui habitator es terre; et erit, qui fugerit a uoce formidinis cadet in foueam, et qui se explicuerit de fouea, tenebitur a laqueo. LXX: ue preuaricatoribus qui preuaricantur legem. Timor et fouea et laqueus super uos qui habitatis terram. Et erit, qui fugerit timorem, cadet in foueam, et qui exierit de fouea, capietur laqueo. Hec est  causa luctus et gemitus mei, propter quam secundo dixi, secretum meum mihi, secretum meum mihi: quia omnes preuaricati sunt legem Dei, et nequaquam Domini pena differtur, nec futura predicitur, sed imminet, et habitatores terre captos tenet. Cumque se putauerint fugisse, ex alio incident in aliud, et quocumque se uerterint, impendentem iram Domini non euadent.

 Quia cataracte de excelsis aperte sunt, et concutientur fundamenta terre. Confractione confringetur terra, contritione conteretur terra, commotione commouebitur terra. Agitatione agitabitur terra sicut ebrius, et auferetur quasi tabernaculum unius noctis, et grauabit eam iniquitas sua, et corruet, et non adiiciet [Al. adiicietur] ut resurgat. Propterea formidinem,  et laqueum et foueam Domini nullus euadet, quia cataracte de excelsis, siue ut LXX manifestius transtulerunt, fenestre celi aperte sunt, ut despiceret Dominus hominum uniuersa peccata, que prius, quia non puniebat, uidebatur peccatoribus ignorare. Postquam autem apertis fenestris uidit cuncta opera mortalium, concussa sunt fundamenta terre, iuxta illud quod in alio loco de Dei intuitu scriptum est: Qui respicit terram, et faciet eam tremere ; tunc confringetur et conteretur, et commouebitur atque agitabitur terra in similitudinem ebrii: non quod ipsa terra redigatur in puluerem, et in nichili; sed quod uniuersa terrena pertranseant, et succedat alia conuersatio. Et quomodo ebrius nescit quid agat, sed hebescentibus ebrietate neruis, nec pes  nec mens stat in suo officio: sic omnis terra, id est, omnes homines qui uersantur in terra, malorum magnitudine atque penarum ebrii erunt, et stupebunt ad cuncta que cernent. Et sicut unius noctis tabernaculum atque tentorium transfertur de loco ad locum, et locus tentorii pristini a uiatore deseritur, ita ut nullum uestigium remaneat preterite mansionis: sic transibit figura huius mundi, et erit terra deserta 336 que grauata est iniquitate sua, cuius pondus et grauissimum onus in Zacaria scribitur:  Que sedebat super talentum plumbi . Et corruet, inquit, et non adiiciet ut resurgat. Non quod resurrectio negetur hominum, et omnium qui uersabantur in terra, sed nequaquam erit terrena conuersatio, et pristine uite status, cum ad hoc humana resurgant corpora, ut anime eisdem, que prius deposuerant, corporibus uestiantur, et recipiant a Deo siue bona, siue mala, que egerunt super terram.

 Et erit in die illa, uisitabit Dominus super militiam celi in excelso, et super reges terre qui sunt super terram. Et congregabuntur in congregationem unius fascis in lacum, et claudentur ibi in carcere, et post multos dies uisitabuntur. Et erubescet luna, et confundetur sol, cum regnauerit Dominus exercituum in monte Sion et in Ierusalem, et in conspectu senum  suorum fuerit glorificatus. Pro eo quod nos interpretati sumus, et erubescet luna, et confundetur sol, Septuaginta transtulerunt, liquefieri laterem, et cadere murum: que autem erroris causa sit, sequentia uerba monstrabunt. Sol lingua Hebraica tribus generibus appellatur: SEMES , et HAMMA , quod interpretatur calor, et HERES , quod , id est, testam uel ariditatem sonat. MAOR  autem, quod Grece , Latine dicitur luminare, soli luneque commune est. Rursum luna uocatur IAREE , que Grece dicitur , eo quod triginta dierum circuitu mensem efficiat, et LABANA , id est, alba uel candida. In presenti igitur loco pro LABANA, id est, luna, Septuaginta interpretati sunt laterem, qui Hebraice appellatur LEBENA, uerbi  ambiguitate decepti. Rursum pro HAMMA, id est, calore, per quem intelligitur, sol, posuerunt murum, qui Hebraice dicitur HOMA . Est autem hic sensus totius capituli: Fenestre celi aperte sunt, ut prospiciente Domino terrena peccata, omnis figura terrenorum operum preteriret, et corrueret, et nequaquam ultra in pristinum statum resurgeret. In die illa, hoc est, in die iudicii uisitabit Dominus super militiam, siue super ornatum celi in excelsis, ut non solum terrena, sed et celestia iudicet. Quis sit autem ornatus celi siue militia, Moyse scribente, discamus: Caue ne suspiciens celum, et uidens solem, et lunam. 337 stellas et omnem ornatum celi, decipiaris, et adores ea . uisitabit autem Dominus, secundum idioma Scripturarum, quasi egrotantem  militiam, et exercitum celi, et ferro et cauteriis indigentem, secundum illud: uisitabo in uirga peccata eorum, et in flagellis iniquitates eorum . Nam et in sequentibus legimus: Inebriatus est gladius meus in celo ; Et in Iob: Astra non sunt munda in conspectu eius. Et: Aduersum Angelos suos peruersum quid reperit . uisitabit quoque super reges et principes terre, rectores tenebrarum istarum, et spiritualia nequitie in celestibus. De quibus principibus diuersis prouinciis presidentibus et  in Daniele scriptum est: Exiit in occursum mihi princeps regni Persarum, et princeps regni Medorum, et princeps regni Grecorum . Hos igitur principes, qui suum non seruauerunt gradum, congregabit Dominus in die iudicii, quasi in uno fasce pariter colligatos, et mittet in lacum inferni, ut in illis quoque impleatur quod de impiis scriptum est: Lacum aperuit, et effodit eum, et incidit in foueam quam fecit . Et includentur in carcere, iuxta illud quod ait Dominus: Ite in ignem eternum, qui preparatus est diabolo et Angelis eius . Quod autem sequitur: Et post multos dies uisitabuntur, uidetur applaudere amicis meis, qui diabolo et demonibus dant penitentiam, quod multa post tempora a Domino uisitentur. Sed considerent  quod non dixerit aperte Scriptura diuina: uisitabuntur a Domino, uel uisitabuntur ab Angelis, sed absolute, uisitabuntur. Ex qua ambiguitate uerbi et remedium potest intelligi, et correptio, quod postquam iusti premia receperint, illi in penis perpetuis uisitentur. Est tamen sciendum, quod iudicium Dei humana non possit scire fragilitas, nec de penarum magnitudine atque mensura ferre sententiam, que Domini arbitrio derelicta est. Tunc erubescet luna, et confundetur sol, iuxta illud quod Apostolus ait: Etenim creatura ipsa congemiscit et parturit , cernens homines qui suo fruebantur lumine, nichil dignum Dei bonitate fecisse, qui solem suum oriri facit super iustos et iniustos . Quomodo si dispensator et uillicus, ueniente Domino, cernat  familiam uariis subiici cruciatibus, et nequaquam sua implesse precepta. 338 De hoc eodem loco plenius Saluator in Euangelio docet: Sol obscurabitur, et luna non dabit lumen suum, et stelle cadent de celo, et uirtutes celorum mouebuntur, quando apparuerit signum Filii hominis in celo, et planxerint se omnes tribus terre, et uiderint Filium hominis uenientem cum nubibus celi, in uirtute et gloria multa . Didicimus subuersionem terre, uisitationem militie celi, congregationem regum et principum in unum fascem, et detrusionem in lacum, et custodiam carceris, et clausorum post longum tempus uisitationem, ruborem lune et confusionem solis. Post hec omnia regnabit Dominus exercituum in monte Sion et in Ierusalem celesti,  de qua et in Epistola scribitur ad Hebreos: Et in conspectu senum suorum gloriabitur . Qualis senex fuit Abraham, qui mortuus est in senectute bona, et appositus est ad patres suos . Quales iubetur et Moyses presbyteros eligere, quos scit esse presbyteros : [a 1Kb] cani enim hominis sapientia eius , qui imitantur uetustum dierum, cuius cesaries describitur candida, ut etatis longitudo monstretur . Potest hoc et de ecclesiastico gradu intelligi, si tamen non destruant operibus dignitatem.

  Domine, Deus meus es tu: exaltabo te, confitebor nomini tuo, quoniam fecisti mirabilia, cogitationes antiquas fideles: amen. Quia posuisti ciuitatem in tumulum, urbem fortem in ruinam, domum alienorum: ut non sit ciuitas, et in sempiternum non edificetur. Super hoc laudabit te populus fortis, ciuitas gentium robustarum timebit te. Quia factus es fortitudo pauperi, fortitudo egeno in tribulatione sua, spes a turbine, umbraculum ab estu: spiritus enim robustorum quasi turbo impellens parietem. Sicut estus in siti, tumultum alienorum humiliabis: et quasi calore sub nube torrente, propaginem fortium marcescere facies. LXX: Domine Deus meus, glorificabo te: laudabo nomen tuum, quoniam fecisti admirabiles res, consilium antiquum uerum, fiat. Quia posuisti ciuitates in tumulum:  ciuitates fortes, ut caderent fundamenta earum. Impiorum ciuitates in eternum non edificabuntur. Propterea benedicet tibi populus pauperum, et ciuitates hominum iniquitatem sustinentium benedicent tibi. 339 Fuisti enim omni ciuitati humili auxiliator, et tristibus propter inopiam protectio: ab hominibus pessimis liberabis eos: umbraculum sitientium, et spiritus hominum iniquitatem sustinentium quasi homines pusillanimes sitientes in Sion ab hominibus impiis, quibus nos tradidisti. Duplex huius loci expositio est. Iudei putant uocem sanctorum esse, populique credentis: cum Deus aduersum omnem orbem que supra dicta sunt fecerit, et omnium prophetarum fuerint completa uaticinia; ciuitatemque subuersam, Romam interpretantur, que delenda sit penitus, populumque  fortem, qui laudet Dominum, et cui factus sit Dominus fortitudo in tribulatione sua et angustia, referunt ad Isrel, qui de persecutione gentium quasi in estu ardentissimo et in siti liberatus sit. Alii uero et melius et rectius ex persona prophete dici intelligunt, pro passione Domini Saluatoris gratias Patri referentis, quod fecerit mirabilia, et cogitationes antiquas ueritate compleuerit, quando stantes ad dexteram audient: uenite, benedicti Patris mei, possidete preparatum uobis regnum a constitutione mundi . Quod et Paulus intelligens loquebatur: Sicut elegit nos in ipso ante constitutionem mundi, esse nos sanctos et immaculatos ; desideransque fieri quod prophetat, adiungit uerbum Hebraicum AMEN  pro quo LXX  transtulerunt fiat. Et Dominus in Euangelio sepe hoc uerbo utitur: Amen, amen, id est, uere, uere dico uobis . Quare autem laudet et confiteatur nomini Domini, et que sint ista mirabilia, et cogitationes antique, quas ueras opere demonstrauit, sequitur: Quia posuisti ciuitatem in tumulum, urbem fortem in ruinam, domum alienorum, ut non sit ciuitas, et in eternum non edificetur. Ciuitas quondam fortis Ierusalem intelligitur, que facta est domus alienorum; de quibus Saluator dicit in psalmo: Filii alieni mentiti sunt mihi, filii alieni inueterauerunt et  claudicauerunt in semitis suis . Hec ciuitas cum destructa fuerit, in eternum non edificabitur, ut mille annorum regnum et auree Ierusalem atque gemmate somnia conquiescant. Destructa autem Ierusalem pro impietate sua, 340 laudabit Dominum populus fortis. Quis sit autem populus fortis, sequens uersus ostendit: Ciuitas gentium robustarum timebit te. Illis blasphemantibus, gentium populus te timebit. Principium enim sapientie timor Domini . Laudabitque te populus fortis, et ciuitas gentium robustarum timebit te, hoc est Ecclesia de gentibus congregata. Quia factus es fortitudo pauperi, Christo tuo, de quo et in Psalmis legimus: Beatus qui intelligit super egenum et pauperem . Et in Zacaria  secundum Hebraicam ueritatem, pauper, hoc est EBION , super pullum asine sedere describitur . Fortitudo egeno, in tribulatione passionis sue, spes a turbine patibuli, et umbraculum ab estu, quando locutus est: Pater, in manus tuas commendo spiritum meum . Quomodo enim si uentus impingatur parieti atque pertranseat: sic turbo blasphemantium Iudeorum illi nocere non potuit. Et ut alia utar similitudine, sicut propago grauissimo torretur estu, atque flaccescit, ita tumultum et clamorem alienorum, hoc est, qui a te alieni facti sunt, marcescere facies et perire. Iuxta LXX interpretes, non dico sensum, sed uerborum ordinem et consequentiam, in hoc loco reperire non potui. Et pro eo loco, ubi nos interpretati sumus, sicut  estum in siti, pro quo in Hebreo scriptum est BASAION , quod apud eos inuium, uel sitis, dicitur; quare illi [a 1Kb] pro inuio et in siti uerterint, in Sion; error perspicuus est, ob similitudinem uerbi SAION et SION , quod eisdem signatur elementis.

 Et faciet Dominus exercituum omnibus populis in monte hoc conuiuium pinguium, conuiuium uindemie: pinguium medullatorum, uindemie defecate. Et precipitabit in monte isto faciem uinculi colligati super omnes populos, et telam quam orditus est super omnes nationes. Et precipitabit mortem in sempiternum, et auferet Dominus Deus lacrymam ab omni facie, et opprobrium populi sui auferet de uniuersa terra: quia Dominus locutus est. LXX: Et faciet Dominus Sabaoth omnibus gentibus super montem istum, bibent letitiam, bibent  uinum. Ungentur unguento in monte isto. Trade omnia hec gentibus, consilium enim hoc super omnes gentes: deuorauit 341 mors preualens. Et rursum: Abstulit Dominus Deus omnem lacrymam ab omni facie, et opprobrium populi sui abstulit ab omni terra. Os enim Domini locutum est. Pro eo quod nos uertimus, faciem uinculi colligati super omnes populos, Aquila interpretatus est, faciem tenebrarum super omnes populos. Cumque Aquila bis tenebras dixerit, Theodotio semel tenebras nominauit, cetera similiter. Pro quo Symmachus transtulit, faciem Dominatoris  qui dominatur super omnes populos. Quid autem uoluerint pro hoc loco Septuaginta dicere: Trade omnia hec gentibus, legenti perspicuum est, quod non Scripture uerba, sed suum sensum posuerint, eo quod omnia mysteria Legis et Templi transferenda sint ad Ecclesias nationum. Post passionem ergo Domini, quando eum a siti et estu, ac turbine liberauerit, faciet Dominus nequaquam populo Iudeorum, sed omnibus gentibus in monte Sion pingue conuiuium, holocausta medullata, et uinum uindemie defecate, ut precipitet et absorberi faciat faciem mortis et uinculi quo omnes populi ligabantur; disrumpetque rete mortis, et telam que omnes ceperat nationes. Et iuxta Apostolum, absorbebitur mors in perpetuum . Et auferet Dominus lacrymam  ab omni facie, quando morte superata, Christi aduenerit regnum: et opprobrium generis humani, quod ad imaginem conditum fuerat Creatoris, diaboli et mortis effugerit seruitutem. Nec mirum si iuxta Symmachum domina appelletur mors, cum beatus Apostolus dixerit: Regnauit mors ab Adam usque ad Moysem, etiam super eos qui non peccauerunt, in similitudinem preuaricationis Adam . Dominatorem omnium populorum, siue faciem tenebrarum super omnes populos, et telam que ordita sit super omnes gentes, quidam Antichristum intelligi uolunt, qui in monte Oliueti consumendus sit, quod et in Danielis ultima diximus uisione. Iuxta LXX omnibus gentibus in monte Sion conuiuium letitie preparatur, in quo bibent uinum, quod se Dominus cum  sanctis suis in regno Patris sui bibiturum esse promisit : et ungentur unguento, ut renati in Christo efficiantur populus nouus; unde dicitur: Trade omnia hec gentibus, que quondam Isrel in typo et imagine celebrabat. Hoc enim consilium Domini est, ut cuncta transferantur 342 ad gentes, quia mors absorpta est  et lacryma omnis abstersa, et opprobrium uniuerse terre, Christi imperio succedente, deletum est.

 Et dicent in die illa: Ecce Deus noster iste, exspectauimus eum, et saluabit nos: iste Dominus, sustinuimus eum, exsultabimus et letabimur in salutari eius. Quia requiescet manus Domini in monte isto; et triturabitur Moab sub eo sicut teruntur palee in plaustro. Et extendet manus suas sub eo, sicut extendit  natans ad natandum, et humiliabitur gloria eius cum allisione manuum eius. Et munimenta sublimium murorum tuorum concident, et humiliabuntur et detrahentur in terram usque ad puluerem. Absorpta morte in perpetuum, populus Dei qui de manu mortis fuerit liberatus, dicet ad Dominum: Ecce Deus noster iste, quem increduli hominem tantum putabant; et exspectauimus eum, hoc est, uerbis eius credidimus, quia sua promissa complebit, et saluabit nos. Propterea eius auxilio de faucibus mortis erepti, exsultabimus  et letabimur in eo: et manus atque eius potentia requiescet in monte isto. De quo supra legimus: Cum regnauerit Dominus exercituum in monte Sion, et in Ierusalem, et in conspectu senum suorum fuerit glorificatus . Moab autem, quod interpretatur de patre, ita conteretur, ut solent plaustro palee conteri. Hoc iuxta ritum loquitur Palestine et multarum Orientis prouinciarum, que ob pratorum et feni penuriam, paleas preparant esui animantium. Sunt autem carpenta ferrata, rotis per medium in serrarum modum se uoluentibus, que stipulam conterunt, et comminuunt in paleas. Quomodo igitur plaustris ferratis palee conteruntur, sic conteretur Moab sub eo, siue sub Dei potentia, siue in semetipso, ut nichil in eo integri remaneat. Et sicut  solet qui natat totum corpus extendere: ita ille de sua potentia allidetur in terram, et ruens sonitum faciet. Omnia quoque munimenta sublimium uirorum illius, siue murorum, ut in Hebraico continetur, concident et humiliabuntur, et detrahentur in terram usque ad puluerem comminuta. Igitur sermo propheticus licet de consummatione mundi generaliter texat uaticinium, tamen ne presentia omnino uideatur negligere, nominat Moab, qui fuit inimicus Isrel, in tantum ut 343 faceret eos fornicari cum Madianitis, et consecrari idolo Beelphegor, qui interpretatur Priapus, contra quem Ieremias loquitur: Egredietur Chamos in captiuitatem, sacerdotes illius et principes eius simul ; Et iterum: Confundetur Moab in Chamos, sicut confusa est domus  Isrel in Bethel , et reliqua his similia: atque ex uno idolo et demone, qui huic idolo presidebat, omnes indicat contrarias fortitudines humiliandas et deducendas in tartarum, et instar pulueris conterendas. Si autem hoc ita erit, ubi est diaboli penitentia?

 In die illa cantabitur canticum istud in terra Iuda: Urbs fortitudinis nostre, Saluator ponetur in ea murus et antemurale. LXX: In die illa cantabunt canticum istud super terram Iudeam: Ecce ciuitas fortis, et salutare nostrum ponet murum et circummurale. Cum humiliatus fuerit Moab, et detractus ad terram usque ad puluerem, et omnes inimici substrati Christi pedibus, tunc cantabitur canticum istud in terra Iuda siue Iudea, quod interpretatur  utrumque confessio: ut quomodo Sion et Ierusalem urbem celestem intelleximus, ita et regionem huius urbis [a 1Kb] confessionem celestem intelligamus. Denique sancti in terra aliena carmen Iudee cantare nolentes, dicunt: Quomodo cantabimus canticum Domino in terra aliena ? Ego puto hoc esse canticum, de quo et in alio loco sanctis precipitur: Cantate Domino canticum nouum . Erit autem canticum hoc quod sequitur: Urbs fortitudinis nostre Saluator . Que est ista urbs?  Que in monte sita latere non potest. De qua et in alio loco scriptum est: Fluminis impetus letificat ciuitatem Dei ; et rursum: Gloriosa dicta sunt de te, ciuitas Dei . Huius urbis ille conditor est, de quo loquitur pater: iste edificauit ciuitatem meam: immo urbs fortitudinis nostre Saluator est, id est, iehsu. Et ponetur in ea murus et antemurale. Murus bonorum operum, et antemurale recte fidei, ut duplici septa sit munimento. Non enim sufficit murum habere fidei, nisi ipsa fides bonis operibus confirmetur. Hic murus et hoc antemurale siue circummurale, de uiuis lapidibus exstruitur, qui iuxta prophetam uoluuntur super terram. Pro 344 eo quod nos uertimus, antemurale, Symmachus firmamentum interpretatus est:  ut ipsi muri munitionibus cincti sint, et uallo fossaque et aliis muris, quos in edificatione castrorum solent loriculas dicere.

 Aperite portas, et ingrediatur gens iusta, custodiens ueritatem. uetus error abiit, seruabis pacem: pacem, quia in te sperauimus. Sperastis in Domino in seculis eternis. LXX: Aperite portas, ingrediatur populus custodiens iustitiam, et custodiens ueritatem, apprehendens ueritatem, et custodiens pacem: pacem, quoniam in te sperauerunt, Domine, usque in sempiternum. Omne hoc canticum quod in terra confessionis et laudis sancti cantaturi sunt, mutat repente personas, et quasi per interrogationem et responsionem texitur. Dixerat populus Dei: urbs fortitudinis nostre Saluator, ponetur in ea murus  et antemurale. Respondit Dominus, immo precepit non eis qui hoc dixerant, sed Angelis qui portis urbis Dominice presidebant, ut aperiant portas, et ingrediatur per eas gens iusta, custodiens ueritatem, siue ut in Hebraico dicitur EMMUNIM [Al. EMMONIM] , quod nostra lingua uertitur, fides, plurali numero, non singulari. Que sunt porte, que aperiuntur ab Angelis; ut ingrediatur non populus Iudeorum, qui abiectus est, sed gens iusta, que ex fide fidelium nomen accepit? Utique ille de quibus sanctus loquitur: Aperite mihi portas iustitie, ingressus in eas confitebor Domino . Has autem portas nullus poterit ingredi, nisi qui de portis mortis fuerit liberatus; et cum Psalmista dixerit: Qui exaltas me de portis mortis, ut annuntiem omnes  laudationes tuas in portis filie Sion . Cum enim de portis mortis fuerimus erepti, tunc in portis filie Sion omnes laudationes Domini cantare poterimus. Et quomodo portas mortis reor esse peccata, de quibus ad Petrum dicitur: Porte inferni non preualebunt aduersum te : sic portas iustitie,  omnia opera uirtutum, quas qui fuerit ingressus, unam inueniet portam, de qua dicitur: Hec porta Domini, iusti intrabunt in eam . Et quomodo per plures margaritas ad unum pergitur margaritum: sic per multas uias et portas peruenimus ad eum qui dicit esse se uiam et portam, per quam ingredimur ad Patrem. Post sermonem Dei, respondit populus 345 Hebraice IESER SAMUCH , quod Aquila et Symmachus similiter transtulerunt, [a 55Kb] , hoc est, error noster ablatus est, siue cogitatio nostra firmata est, que prius inter te et idola fluctuabat, ut nequaquam circumferamur omni uento doctrine, sed in te Dominum Saluatorem tota mente credamus. Pro quo nos ut sensus manifestior fieret, transtulimus, uetus error abiit. Et quia  cogitatio nostra firmata est, propterea seruabis nobis pacem, quam Apostolis pollicitus es, dicens: Pacem meam do uobis, pacem meam relinquo uobis ; et non solum semel, sed secundo, ut secura sit retributio que duplici sermone promittitur, iuxta quod et Apostolus loquebatur: Gaudete, iterum dico gaudete . Hoc autem ille consequitur, de quo in Leuitico dicitur: Homo, homo, filiorum Isrel . Et in Numerorum libro: uir, uir, cuius uxor cubile macularit : ut duplex homo et duplex uir, pacem duplicem consequantur. Meremur autem, inquiunt, pacem, quia in te tota mente confidimus. Post populi uerba et responsionem Domini, et rursum uocem populi Propheta loquitur ad credentes: Sperastis,  uel sperate in Domino, in seculis sempiternis, et cetera que sequuntur. Iuxta LXX, ille ingreditur portas Domini, qui custodit iustitiam in bonis operibus, et seruat siue amplectitur ueritatem in fidei ueritate, ut per bona opera et fidem perueniat ad pacem, que omnem sensum exsuperat, et ipsam pacem mereatur accipere; quia credidit in Deum qui eternis bonorum operum retributor est . Unde et in alio loco scribitur: Desiderasti sapientiam, serua mandata, et Dominus tribuet tibi eam .

 In Domino Deo forti in perpetuum: quia incuruabit habitantes in excelso: ciuitatem sublimem humiliabit, humiliabit eam usque ad terram: detrahet eam usque ad puluerem. Conculcabit eam pes, pedes pauperis gressus egenorum. LXX: Deus magne eterne, qui  humiliasti, et [b 33Kb] detraxisti eos qui habitant in excelsis, ciuitates robustas destrues, et deduces usque ad pauimentum, et conculcabunt eas pedes 346 mansuetorum et humilium. Et hec Propheta loquitur, qui ab eo respondit loco in quo supra dixerat: Sperate in Domino in seculis eternis; et iungit ei quod nunc proposuimus:  In Domino Deo forti in perpetuum, et reliqua. Pro Domino Deo forti, in Hebraico tria habet nomina, IA  et ADONAI  et SUR , quod aliud inuisibilem, aliud ineffabilem, aliud robustum sonat, quorum primum in ALLELUIA  extrema syllaba ponitur. Et hoc diligens lector obseruet, quod interdum textum in propositione testimonii diuidamus: quoniam alium LXX editio, et alium ex Hebreo ad uerbum expressa translatio efficit sensum. Dicit ergo Propheta: Sperate in Domino in seculis eternis: in Domino Deo forti in perpetuum, cuius auxilium sempiternum est. Ipse enim incuruabit habitantes in excelso, quia omnis qui se exaltat humiliabitur; qui patrem Abraham se habere iactabant, et in suggillationem Domini loquebantur: Nos de fornicatione nati  non sumus . Ipse ciuitatem sublimem humiliabit, ut Iudei putant, Romam [Al. Romanam]: ut nos rectius esse conuincimus, Ierusalem, que occidit Prophetas, et lapidauit eos qui ad se missi erant, et ad extremum patrisfamilias interfecit filium, ut herede iugulato, periret hereditas . Nec uocatur ciuitas, que [Al. qui] Hebraice dicitur IR , sed CARIA  quam Aquila interpretatus est, quam nos, uel ciuitatulam, uel uiculum, uel oppidulum possumus dicere, et frequenter in Scripturis hoc nomine appellatur Ierusalem. Pulchreque duplicem humilitatem posuit: Humiliabit, humiliabit eam, primum sub Babyloniis, quando templum destructum est, secundo sub Tito et uespasiano, cuius ruina usque in finem permanet. Conculcabit eam  pes, repetitque et copulat pedes pauperis, haud dubium quin Christi. De quo et supra diximus: Factus est fortitudo pauperi; fortitudo egeno in tribulatione sua. Gressus egenorum, Apostolorum scilicet, qui imitantes Domini paupertatem, etiam uirtutis eius priuilegium consecuti sunt; qui non recepti, excusserunt super eam puluerem pedum suorum. Et quia 347 Saluatoris dicitur uerbis, Omnis qui se exaltat, humiliabitur: et qui se humiliat, exaltabitur , non solum hoc ad homines, sed ad contrarias quoque fortitudines referre possumus. Iuxta LXX, laudes Deo Propheta decantat, quod omnes superbos humiliet, et uniuersarum urbium munimenta usque ad solum diruat, et sanctorum ea mitiumque et humilium calcent pedes.

  Semita iusti recta est, rectus callis iusti ad ambulandum: et in semita iudiciorum tuorum, Domine, sustinuimus te, nomen tuum et memoriale tuum in desiderio anime: anima mea desiderauit te in nocte. LXX: uia iustorum recta, recta facta est uia iustorum, et preparata. uia enim Domini iudicium, sperauimus in nomine tuo: et in memoria quam desiderat anima nostra. Adhuc Propheta de Christo loquitur, de quo supra dixerat: Conculcabit eam pes, pedes pauperis. Huius ergo iusti semita recta est, siue, ut uerbum nouum fingam, rectitudines, quas Greci uocant , et nos equitates Latinius possumus appellare, dicunturque Hebraice MESSARIM . In una igitur Christi semita omnes iustitie reperiuntur,  et propterea eam suo calcauit et triuit pede, ut quicumque per eam uoluerit ambulare, cursu ambulet inoffenso. In hac semita iudiciorum Domini, sustinuerunt eum sancti, et sperauerunt in eo, quia spes non confundit. Et nomen illius et memoriale habuerunt in desiderio anime, dicentes: Concupiuit anima mea desiderare iudicia tua in omni tempore ; et iterum: Desiderat anima mea, et defecit in salutari tuo . Qui autem nomen Domini habet in desiderio, aliud non desiderat. Et hoc notandum, quod desiderium Domini non in carne sit, sed in anima, iuxta illud quod in alio psalmo legimus: Sitiuit anima mea ad Deum, fortem, uiuum . Caro enim concupiscit aduersus spiritum, et spiritus aduersus carnem . Hec enim sibi inuicem aduersantur,  ne que uolumus, illa faciamus. Quodque sequitur: In nocte, iuxta LXX, sequenti capitulo iungitur, iuxta Hebraicum priori. Ille autem potest dicere: Anima mea desiderauit te in nocte, qui cum Psalmista loquitur confidenter: Lauabo per singulas noctes lectum meum, in lacrymis stratum meum rigabo . Potest nox et tenebre, pro tribulatione et angustiis accipi. Unde et in alio psalmo super iusti securitate 348 Propheta decantat: Per diem sol non uret te, neque luna per noctem , id est, nec in prosperis, nec in aduersis unquam de tuo moueberis gradu.

Sed et spiritu meo in precordiis meis, de mane uigilabo ad te. LXX: De nocte consurgit spiritus meus ad te, Deus: quia lux iudicia tua super terram. uolumus  et Hebraicum sequi, et uulgatam editionem non penitus preterire, et hac rerum necessitate compellimur diuerso ordine, atque sermone diuersas intelligentias querere. Igitur quod dicitur, de nocte, iuxta LXX, huius capituli, ut diximus, principium est: iuxta Hebraicum, finis superioris; licet possit etiam iuxta LXX in fine accipi superioris testimonii, ut sit sensus: Desiderat anima mea ad te nocte; et postea incipiat, mane consurgit spiritus meus ad te, Deus. Ideo autem mane consurgit, quia lux precepta tua super terram. Seruans enim mandata tua, et illuminatus eorum lumine, de quibus dicitur: Preceptum Domini lucidum, illuminans oculos , dormire nequeo, sed omni tempore te desiderans, meo ad te consurgo spiritu. Et hoc obseruandum, quod in  nocte adhuc positi, animo desideremus Dominum. Postquam autem spiritus noster in precordiis nostris tota se ad Deum mente commouerit, mane uigilemus ad eum, atque ut manifestius dicam, anime, nox et desiderium, spiritui autem mane iungitur et uigilie. Porro spiritu in precordiis suis euigilat ad Deum, qui potest dicere: De profundis clamaui ad te, Domine .

 Cum feceris iudicia tua in terra, iustitiam discent habitatores orbis. Misereamur impio, et non discet iustitiam, in terra sanctorum inique egit, et non uidebit gloriam Domini. LXX. Iustitiam discite, qui habitatis super terram. Cessauit enim impius, et non discet iustitiam super terram, ueritatem non faciet, auferatur  impius, ut non uideat gloriam Domini. Dicamus primum iuxta Hebraicum, et si sensum Prophete uoluerimus exprimere, tunc ad LXX Interpretes transeamus. Quamdiu non exerces iudicia tua super terram, et nec bonis bona, nec malis retribuis mala, iustitia tua, o Domine Deus, ignoratur in terra. Cum autem in iudicii die pro qualitate operum unicuique reddideris quod meretur, tunc iustitia tua cognoscetur in orbe terrarum, que 349 prius apud incredulos uidebatur iniusta, ita ut unus sanctorum quoque diceret: Mei autem pene moli sunt pedes, pene effusi sunt gressus mei: quoniam zelatus sum super iniquis, pacem peccatorum uidens . Ad quod respondit Dominus: Misereamur impio; quod exceptis Septuaginta, omnes similiter transtulerunt. Et est  sensus: magis impius misericordiam consequatur, et discat clementiam meam; [a 1Kb] dum etiam ipse saluatur. Rursumque loquenti Domino, ex persona humane impatientie Propheta respondit: Et non discet iustitiam. Estque sensus: et quomodo poterit tuam nosse iustitiam, si tantum clementiam fuerit expertus? Redditque causas, quare eum uelit Dei iustitiam discere: quia in terra sanctorum inique gessit, et contra sanctos tuos iugiter dimicauit, debet sentire tormenta. Rursumque Dominus sententiam temperans, Et non uideat, inquit, siue non uidebit gloriam Domini. Estque sensus: sufficit ei pro uniuersa pena, quod me cum sanctis meis non uidebit in mea maiestate regnantem. Quidam impium, hoc est, RESA , diabolum intelligi uolunt, de quo in nono  psalmo scribitur: Increpasti gentes, et periit impius: nomen eorum delesti in eternum et in seculum seculi. Inimici defecerunt framee in finem, et ciuitates eorum destruxisti . Nos autem generaliter impium uel pro peccatore, uel pro eo qui Dei cultum non habet, accipiamus. Iuxta Septuaginta iubentur habitatores terre iustitiam discere. Omnis enim uir uidetur sibi iustus; Deus autem corda omnium nouit, qui reddet unicuique secundum opera sua . Et in alio loco eiusdem uoluminis dicitur: Sunt uie uiri, que uidentur recte; nouissima autem earum respiciunt in profundum inferni . Unde debemus iustitiam discere, nec confidere in proprio iudicio. Est enim iustus qui pereat in iustitia sua ; non quo iustus sit, sed quo sibi iustus  esse uideatur. Sin autem Christus factus est nobis a Deo sapientia, et iustitia, sanctificatio et redemptio , quibus precipitur ut cognoscant iustitiam, hoc iubetur ut Christum discant atque cognoscant. Propterea autem precipio, ait, uobis ut discatis iustitiam, quia ablatus est impius; et regnum illius detructum est, qui quamdiu regnabat 350 in terra, iustitiam scire non poterat, nec facere ueritatem. De qua alibi scribitur, quod gratia et ueritas per Iesum Christum facta sit . Et quia in terra ueritatem non facit impius, auferetur: non enim meretur Dominum uidere regnantem.

 . Domine, exaltetur manus tua, et non uideant: uideant, et confundatur zelus populi, et ignis hostes tuos deuoret. LXX: Domine, excelsum est brachium tuum, et nesciebant, scientes autem confundentur: zelus apprehendet populum ineruditum, et nunc ignis aduersarios comedet. Hoc quod supra dixerat: et non uidebit gloriam Domini, potest sic intelligi: Postulas, o Propheta, ut non miserear impio, ne si misertus eius fuero, incipiat nescire iustitiam, qui in terra sanctorum inique gessit; ego tibi respondeo, ergone gloriam Domini non uidebit? ergo non [Al. ergone] cernet triumphos meos, qui magis me debet uidere regnantem, ut sciat quanto bono careat? et hoc pressius uoce interrogantis legendum est. Ad quod Propheta respondit: Domine, exaltetur manus  tua, et extendatur ad percutiendum, ut te non uideant impii, et tue glorie, ne ad penitendum quidem, lumine perfruantur. Cui respondit Dominus: uideant magis et confundantur, uel zelus populi, uel zelantes populi, et ignis aduersarios tuos, id est, sanctorum populi, deuoret atque consumat. Ignis autem penitentie, qui eorum corda excruciet, quod talem Dominum perdiderunt. Potest hoc et super Iudeis intelligi, qui Christum brachium Domini nescierunt, cumque uiderint eum atque cognouerint, quem patibulo affixerant, confundentur. Tunc ineruditus populus et nesciens legem Dei, zeli stimulis incitabitur, quando uiderit nationes in suum successisse locum, et igne penitudinis arserit, siue dolore supplicii, quando audierit illud quod scriptum est:  Ite in ignem eternum, qui preparatus est diabolo, et angelis eius .

 Domine, dabis pacem nobis: omnia enim opera nostra operatus es nobis. LXX: Domine Deus noster, pacem da nobis: omnia enim reddidisti nobis. Notandum quod postquam nobis opera nostra reddiderit, pacem daturus sit, et quomodo exponat causas, cur postulet pacem. 351 Pro cunctis enim operibus que operati sunt super terram, dicunt se sustinuisse tormenta, et iustum esse ut post supplicia atque cruciatus, misericordiam consequantur. Siue aliter: Quia uenit mundi consummatio, et omnia que per Prophetas locutus es, rebus expleta sunt, et reddidisti uniuersa que pollicitus es, tribue nobis pacem, que exsuperat omnem sensum.

  Domine Deus noster, possederunt nos Domini absque te: tantum in te recordemur nominis tui. LXX: Dominus Deus noster, posside nos: Domine; extra te alium nescimus, nomen tuum inuocamus. Idcirco misericordiam quesumus et pacem, que post cuncta tribuenda est, quia nos absque te domini possederunt, idola uidelicet, uel demones idolis assidentes: nichilque aliud postulamus, nisi ut digni simus post errores plurimos, qui tui nominis recordemur. Iuxta LXX, qui dixerunt: Domine Deus, posside nos, hoc precantur, ut post pacem sibi redditam Dei possessio fiant. Quod quidem et de Sapientia  legimus, que iuxta Hebraicum loquitur in Prouerbiis: Deus possedit me initium uiarum suarum , licet quedam exemplaria [a 1Kb] male pro possessione habeant creaturam. [b 1Kb] Denique sequitur: Ante omnes autem colles generauit me. Quomodo enim creature generatio poterit coaptari, que magis possessioni congruit? Scriptum est in Deuteronomio: Nonne iste pater tuus possedit te, et fecit te, et creauit te ? Et hoc considerandum, quod non dixerit, Dominus, siue Deus, possedit te, et fecit te, et creauit te; sed pater, ut clementia nominis austeritatem potentie mitigaret. Quodque sequitur: Domine, absque te alium non nouimus, non excludit Filium, sed iungit Patri, neque enim dixit Alium non nouimus, sed Extra te alium non nouimus.  Cum autem dicat Filius: Ego in Patre et Pater in me, extra Patrem non nouimus Filium , quia in Patre cognoscimus eum. Denique et nomen illius nominamus dicentes in Oratione Dominica: Pater noster qui es in celis .

352 . Morientes non uiuant: gigantes non resurgant. Propterea uisitasti et contriuisti eos, et perdidisti omnem memoriam eorum. LXX: Mortui enim uitam non uidebunt: neque medici suscitabunt. Idcirco induxisti, et perdidisti, et tulisti omne masculum [Al. omnem masculinum] eorum. Symmachus more suo manifestius: Mortui non uiuificabunt: gigantes non suscitabunt. Propterea uisitasti, et contriuisti eos, et disperdidisti omnem memoriam eorum. Dicamus primum iuxta LXX: Questio uidetur esse difficilis, quomodo mortui uitam non uideant? Que  sic soluitur: tamdiu eos uitam non uidere, quamdiu mortui sunt. Quomodo si dicamus, cecus non uidet lumen quamdiu cecus est; sin autem receperit sanitatem, lumen aspiciet: sic et qui iniquitate mortuus est atque peccatis, antequam uiuificetur iustitia atque uirtutibus, per eum qui dicit, Ego sum uita , uiuere non poterit. Unde et Deus uiuorum dicitur, non mortuorum . Anima enim que peccauerit, ipsa morietur . Legimus in Epistola que ad Hebreos scribitur: Ne rursum fundamentum iaciamus penitentie ab operibus  mortuis . Sin autem peccata appellantur opera mortua: quare non e contrario uirtutes appellentur opera uiua? Quodque sequitur, Nec medici suscitabunt, sensus perspicuus est, condemnari fabulas petarum, qui ab Aesculapio iactant [c 1Kb] uirbium suscitatum. Non solum autem hoc de mortuis, sed de omni infirmitate dicendum est, quod absque Dei misericordia nichil medendi ars ualeat. Sed quomodo? Nisi Dominus edificauerit domum, in uanum laborauerunt qui edificant eam: Nisi Dominus custodierit ciuitatem, frustra uigilauit qui custodit eam . Sic nisi Dominus languorem curauerit, in uanum laborant medici qui cupiunt sanare languentes. Nisi Dominus custodierit sanitatem, in uanum custodiunt, qui etiam precepta custodiende  salutis propriis edunt libris: semperque discendum est non solum in corporis, sed etiam in anime sanitate: Benedic, anima mea, Domino, qui sanat omnes languores tuos . Porro qui peccato mortui perseuerant, 353 et nulla arte medicine possunt recipere anime sanitatem, isti disperdentur et tollentur a Domino, et quidquid robustum est in eis, quod masculinum uocatur, penitus auferetur. Unde et Pharao non uult interficere sexum femineum, qui per se fragilis est et facile interire potest, sed omne masculinum, quod si adultum fuerit, et in uirilem etatem peruenerit, difficulter occiditur . Iuxta Symmachum, mortui non uiuificabunt, quia peccato mortui, alios uiuificare non possunt, nec pulchra est laudatio in ore peccatoris. Et gigantes, id est, RAPHAIM , non suscitabunt alios, qui  ipsi iuxta Geneseos librum appellantur cadentes. uisitatque eos Dominus, ut et mortuorum et gigantium omnis deleatur memoria. Solus enim est qui suscitat mortuos de quo dicitur: Sicut Pater suscitat mortuos et uiuificat, sic et Filius uiuificat quos uult . Possumus mortuos simulacra appellare hominum mortuorum, et gigantes demones, qui simulacris eorum assident. Nec terrere nos debet, quare LXX masculum, et ceteri Interpretes memoriam transtulerunt, cum eisdem tribus litteris [d 1Kb] ZAI , et CHAPH , et RES  utrumque scribatur apud Hebreos.  Sed quando memoriale dicimus, legitur [a 1Kb] ZACHAR; quando masculum, ZOCHOR. Et hac uerbi ambiguitate deceptum arbitrantur Saul, quando pugnauit contra Amalech et interfecit omne masculinum eorum . Deo enim precipiente, [b 1Kb] ut deleret omnem memoriam Amalech sub celo, ille pro memoria, non tam errore, quam prede seductus cupidine, masculos interpretatus est, nesciens illud Apostoli: Nolite errare, Deus non irridetur .

 Indulsisti genti, Domine, indulsisti genti. Numquid glorificatus es? elongasti omnes terminos terre. LXX: Adde eis mala, Domine, adde mala gloriosis terre: longe fecisti omnes terminos terre. Mala que LXX secundo posuerunt, in Hebraico non habentur;  sed quia supra dixerat, Ideo induxisti et perdidisti, et tulisti omne masculum [Al. masculinum] eorum, eumdem sensum secuti, addiderunt de suo, mala: ut qui gloriosi in terra sunt, malis duplicibus opprimantur. Porro iuxta Hebreos multo aliter est sensus, et priori disputationi 354 congruens. Dixerat Dominus: Misereamur impio. Propheta responderat: Et ubi est iustitia tua? presertim cum tanta mala in sanctos tuos operatus sit. Ad quod Dominus: Et non uidebit, inquit, gloriam Domini. Rursum Propheta: Exaltetur manus tua ad percutiendum, et non uideant gloriam tuam, quam non merentur aspicere. Ad quod Dominus: uideant magis et confundantur. Rursum Propheta: Domine, pacem da nobis, et posside nos, qui tui nominis recordamur.  Impii autem et superbi non uiuant, nec resurgant in gloria, sed contere omnem memoriam eorum. Causasque reddit, cur eos cupiat interire. Indulsisti genti, Domine, indulsisti genti, numquid glorificatus es? Et est sensus: Sepe misertus es gentibus, id est, humano generi, et exercuisti in eas incredibilem clementiam, numquid te cognouerunt? numquid glorificauerunt nomen tuum? Nonne e contrario a te longe [Al. longius] recesserunt? Securitas enim negligentiam, negligentia contemptum parit.

 Domine, in angustia requisierunt te, in tribulatione murmuris doctrina tua eis. LXX: Domine, in tribulatione recordatus sum tui, in tribulatione parua doctrina tua nobis. Quia indulgens sepe contemptus es, nec glorificatus; sed e contrario omnes  a tua scientia recesserunt; propterea, Domine, percute eos, ut in angustia te requirant, et in tribulatione murmuris doctrina tua sit eis: quando tantum eis malorum pondus incumbet, ut ne clamare quidem audeant confidenter, sed dolorem suum silentio deuorent. Iuxta LXX, in tribulatione Propheta Domini recordatur, iuxta illud quod in psalmo dicitur: De tribulatione inuocaui Dominum, et exaudiuit  me in latitudine . Et in alio loco: Ad Dominum cum tribularer clamaui, et exaudiuit me . Unde Apostolus loquitur: Tribulamur, sed non angustiamur: persecutionem patimur, sed non derelinquimur . Et in alio loco: Non sunt condigne passiones huius temporis ad uenturam gloriam que reuelabitur in nobis . Si autem parua tribulatio docet, et emendat, et corripit, quanto magis magna, cum admonemur conditionis nostre, et Dei potentie recordamur!

355  Sicut que concepit cum appropinquauerit ad partum, dolens clamat in doloribus suis: sic facti sumus a facie tua, Domine. Concepimus et quasi parturiuimus, et peperimus spiritum. LXX: Et sicut parturiens cum appropinquat ad partum in dolore  suo clamat: sic facti sumus  dilecto tuo ** propter timorem tuum, Domine, [c 24Kb] in utero accepimus, et parturiuimus, et peperimus spiritum salutis tue, que fecimus super terram. Sicut ad partum mulier appropinquans, dolore cogitur exclamare: sic nos in angustia requirimus te, et a facie formidinis tue [d 1Kb] concepimus, et parturiuimus, et peperimus, non carnis liberos, sed spiritus: ut tota in te mente credamus, ut quem per beneficia non sensimus, per tormenta discamus. Hoc quod LXX addiderunt, sic facti sumus dilecto tuo; pro quo ceteri transtulerunt, sic facti sumus a facie tua, Domine, obelo prenotandum est. Possumus autem dilectum Domini Christum accipere, propter cuius timorem concipimus, et parturimus, et parimus, et spiritum salutis  facimus super terram. Potest hoc et Apostolicus uir dicere, quando populos erudit et imitatur apostolum Paulum: Filioli mei, quos iterum parturio, donec Christus formetur in uobis . An dubitandum est quod Paulus apostolus spiritum salutis fecerit super terram, qui de Ierusalem usque ad Illyricum Euangelium predicauit , et quasi sapiens architectus fundamentum posuit, extra quod nullus alius potest ponere, qui est Christus iehsu ? Siue igitur legerimus, propter timorem tuum, Domine, in utero accepimus: siue iuxta Hebraicum, a facie tua, Domine, concepimus, et in utero accepimus, utrumque ad id pertinet, ut ex timore et recordatione Domini sermonem concipiamus Dei, et illuminetur cor nostrum dicentium: Signatum est  super nos lumen uultus tui, Domine . Et, ostende faciem tuam, et salui erimus , et Grece dicitur , ac terram, multa diuersitas sit. Cadent ergo quicumque habitationi terre se dederunt, et in terrenis operibus fixa radice fundati sunt; et non cadent qui sedent in orbe terrarum et requiescunt in Ecclesia, que habitaculum Patris, et Filii, et Spiritus Sancti est.

 uiuant mortui tui, interfecti mei resurgant: expergiscimini et laudate, qui habitatis in puluere, quia ros luminum ros tuus, et terram gigantium detrahes in ruinam. LXX: Resurgent mortui, et resurgent de sepulcris, et letabuntur qui sunt in terra.  Ros enim tuus sanitas eorum, terra autem impiorum cadet. Sanctis parturientibus et parientibus spiritum, et habitatoribus terre corruentibus, quia salutes non fecerunt in terra, hi quos in Christo mortuos Apostolus uocat, et propter nomen Domini interfecti sunt, resurgent in gloria . Et quia mors eorum somnus est, nequaquam iuxta LXX resurgere, sed expergisci et euigilare dicuntur. Unde et Lazarus qui euigilandus erat, [a 1Kb] a Domino dormiens appellatur . Omnes igitur martyres et sancti uiri, qui pro Christo fuderunt sanguinem, et quorum fuit tota uita martyrium, resurgent et euigilabunt, atque laudabunt Deum Creatorem suum, qui nunc habitant in puluere, de quibus in Daniele scriptum est: Multi dormientium in terre  puluere resurgent, hi in uitam eternam, et hi in opprobrium, et confusionem sempiternam . Et in Ioanne Euangelista legimus: ueniet hora, et nunc est, quando qui in sepulcris sunt audient uocem Filii Dei, et qui audierint uiuent, et egredientur qui bona fecerunt in resurrectionem uite, et qui mala, in resurrectionem iudicii . Ros enim Domini, iuxta fabulas Petarum uincens omnes herbas [b 1Kb] Peonias, uiuificabit corpora mortuorum. Et quomodo iactis in terram seminibus, ros paulatim crescere facit herbas, et ad fruges sui generis peruenire: sic Domini ros qui pro misericordia ponitur, ros erit luminum plurimorum, quod Hebraice 357 dicitur OROTH . Terram autem,  id est, corpora Raphaim, gigantium uidelicet et impiorum, Dominus in penas detrahet sempiternas. Denique pro RAPHAIM  soli LXX impios transtulerunt. Et quia supra legimus: Mortui uitam non uidebunt, nec medici suscitabunt, pro quo Aquila et Symmachus, Raphaim et gigantes interpretati sunt: querimus que erroris causa sit, ut pro RAPHAIM Hebraico, alii gigantes, alii medicos posuerint. uerbum Hebraicum RAPHAIM si post RES primam litteram sequentem habeat uAU, legitur ROPHAIM [Al. ROSIM]  et significat medicos; sin autem absque uAU littera scribatur, legitur RAPHAIM, et transfertur in gigantes. Simulque quia supra dixerat: Mortui uitam  non uidebunt, ut manifestius demonstraret non dici ibi de mortuis lege nature, et separatione anime ac corporis; sed de his qui peccato mortui sunt: nunc e contrario dicit ad Deum: uiuent mortui tui, qui interfecti sunt propter te, qui non absolute mortui, ut LXX transtulerunt; sed iuxta Hebraicum ubi dicitur IEIU METHECA , mortui tui appellantur.

uade, populus meus, intra in cubicula tua, claude ostia tua super te: abscondere modicum ad momentum, donec pertranseat indignatio. Ecce enim Dominus egredietur de loco suo, ut uisitet iniquitatem habitatoris terre contra eum, et reuelabit terra sanguinem suum, et non operiet ultra interfectos suos. LXX: uade, populus meus, ingredere cubicula tua, claude ostium  tuum: abscondere paululum quantulumcumque, donec pertranseat ira Domini. Ecce enim Dominus de sancto inducet iram super habitatores terre, et reuelabit terra sanguinem suum, et non abscondet ultra interfectos. Supra de Sanctis dixerat, Resurgent mortui, et resurgent qui in sepulcris sunt; ros enim a te sanitas eorum est: et e contrario de impiis, terra autem impiorum cadet; nunc ad sanctos loquitur, quia uobis resurrectio repromissa est, donec in peccatores et impios ira Dei deseuiat: ingredimini in sepulcra uestra, et abscondite uos, breue enim tempus est donec Dei pertranseat indignatio. Siquidem egreditur Dominus de loco suo, quia misericors et miserator Dominus, et clementissimus pater filios negligentes ferire compellitur, et quodammodo de sua  sententia commutari, ut uisitet et inducat iram suam super habitatores terre, 358 de quibus dicitur in Osee: Maledictio et mendacium, et adulterium, et furtum effusa sunt super habitatores terre . Et in Apocalypsi tertio legimus, ue super habitatores terre . Porro iusti, licet uidentur in terra, tamen conuersatio eorum in celis est, qui possunt dicere: Aduena ego sum in terra, et peregrinus sicut omnes patres mei , et fruuntur habitatione Altissimi, de quibus sanctus loquitur: Qui habitat in adiutorio Altissimi, in protectione Dei celi commorabitur . Tunc reuelabit terra sanguinem suum, de quo Deus loquitur ad Cain: uox sanguinis fratris tui clamat ad me de terra, que aperuit os suum, ut susciperet sanguinem fratris tui de  manu tua . Potest et hoc de Martyribus intelligi, qui pro Christo fuderunt sanguinem, et sub altari Dei clamitant: Usquequo, Domine, non ulcisceris sanguinem nostrum de his qui habitant super terram ? De quibus et Moyses dicit in Cantico: Sanguis filiorum eius uindicabitur et ulciscetur, et retribuet uindictam inimicis . Hunc sanguinem terra que susceperat, reuelabit, et interfectos Domini nequaquam operiet; sed producet in publicum ad condemnationem eorum qui Martyres occiderunt. Hoc de simplici resurrectione intellectum sit. Precipitur autem iuxta Anagogen  populo Dei, ut ingrediatur cubicula sua siue cellaria, [a 38Kb] quippe utrumque significat: ut claudat iuxta Euangelicum preceptum ostium cubiculi sui , et dicat cum Propheta: Pone, Domine, custodiam ori meo, et ostium munitum labiis meis . Et abscondatur paululum quantulumcumque, donec pertranseat ira Domini, ut nichil glorie causa faciat; sed fruatur bono conscientie, et solum iudicem exspectet Deum. Sunt autem cellaria que claudenda sunt et abscondenda ab his qui diuites facti sunt in operibus atque sermonibus, prudentia, temperantia, fortitudo, iustitia, ut nesciat sinistra quid faciat dextera, ut Legis et Prophetarum, et Euangelii opibus perfruamur. Quod autem omnes dies uite nostre breues sint et paruuli [Al. parui],  Iacob excedens annos centum loquitur: Parui sunt et pessimi dies mei . Ira autem Domini transitura illa est, quam thesaurizant sibi, qui nolunt agere penitentiam; que postquam transierit, nequaquam cellaria ultra claudentur, sed implebitur quod scriptum est: Nihil occultum 359 quod non reuelabitur, et absconditum quod non manifestetur . Quodque sequitur: Ecce enim Dominus de sancto inducet iram suam: illud significat, quod a sanctis Dei ira incipiat, uel omnis illius ultio iusta sanctaque sit, non de mentis perturbatione descendens, ut in hominibus solet; sed studio corrigendi. Terram autem habitatorum illam reor, de qua scriptum est: Audiat terra sermones oris mei . Et: Auribus percipe, terra . Et iterum:  Terra, terra, audi sermonem Domini . Quomodo enim qui in terra habitant, sic qui in carne sunt, Deo placere non possunt . Terra autem in hoc loco significat animam que uiuit carnaliter. Et reuelabit sanguinem suum, si quempiam scandalizauerit, et cum Cain meretur audire: uox sanguinis fratris tui clamat ad me de terra, que aperuit os suum, ut susciperet sanguinem fratris tui . Omnis igitur sanguis in die iudicii requiretur, nec abscondet terra sanguinem suum; et interfectos quos occidit, uel uolens, uel per negligentiam, producet in medium.

 In die illo uisitabit Dominus in gladio suo duro, et grandi, et forti super Leuiathan serpentem uectem, et super Leuiathan serpentem  tortuosum, et occidet cetum qui est in mari. LXX: In die illa inducet Deus gladium sanctum, et magnum, et fortem, super draconem colubrum fugientem, super draconem colubrum tortuosum, et occidet draconem qui est in mari. Tradunt Hebrei diabolum, id est, criminatorem, quod Grecum nomen est, Hebraice appellari SATAN , hoc est, aduersarium. Unde et in Zacaria dicitur: Stabat Satan, id est, aduersarius, a dextris eius ut aduersaretur ei  . Appellaturque et BELIAL , id est, apostata, preuaricator, et absque iugo. Unde et Apostolus: Que, inquit, communicatio Christi ad Belial ? et ubicumque LXX ponunt filios pestilentie, in Hebraico scriptum est, filii Belial. Unde et illud quod in psalmo canitur de mysterio Saluatoris: Filius iniquitatis non apponet nocere ei , in Hebraico dicitur, filius Belial. Appellaturque et aliis nominibus, ut in alio psalmo scriptum est: Super aspidem et basiliscum ambulabis, et conculcabis leonem et draconem . Qui draco proprie in Hebraico sermone appellatur LEuIATHAN . Ipse est magnus cetus, de quo, quod a Christo capiendus sit, 360 mystico in Iob sermone narratur: Qui magnum cetum capturus est ;  nam et ibi pro ceto, Leuiathan ponitur; et iterum: Adduces autem draconem in hamo, circumdabis capistrum naribus eius; Statimque: Hoc est principium plasmatis Domini quod factum est, ut illudatur ab Angelis eius. Et in psalmo: Hoc mare magnum et spatiosum: ibi reptilia quorum non est numerus: animalia parua cum magnis. Draco iste quem formasti ad illudendum ei . De hoc et in Apocalypsi scribit Ioannes: Facta est pugna in celo: Michel et Angeli eius bellabant cum dracone, et draco pugnabat et Angeli eius, et non preualuerunt, nec locus inuentus est eis in celo . Et: Missus est draco magnus, coluber antiquus, qui uocatur diabolus et Satanas, qui errare facit orbem terrarum uniuersum; missusque est in terram, et Angeli eius cum  eo; ibique dicitur: Missus est accusator fratrum nostrorum, qui accusabat eos coram Deo nostro . Illudque notandum quod in psalmo et in Iob, propterea factus dicatur draco, hoc est, Leuiathan, ut illuderetur ei ab Angelis. Unde et Apostoli accipiunt potestatem, ut calcent super serpentes et scorpiones, et super omnem uirtutem inimici . Quia igitur ab eo loco ubi scriptum est: Ecce Dominus dissipabit terram, et nudabit eam ; siue iuxta LXX: Ecce Dominus disperdet orbem terrarum, et desolabit eum, usque ad presens capitulum, contra orbem in consummatione mundi iudicium predicatum est, et nouissimus inimicus destruetur mors : propterea aduersum diabolum extrema sententia est, ut inducatur super eum  gladius sanctus, et magnus, et fortis, siue iuxta Hebraicum et reliquos Interpretes, gladius durus. Non enim ut LXX arbitrati sunt CADESA  dicitur, quod si esset, sanctum sonaret; sed CASA , quod proprie transfertur in durum. Unde et Cis pater Saul, durus appellatur. Gladium autem sanctum, siue durum, ob eius sensum qui patitur, quidam nostrorum intelligunt uerbum Dei, de quo dicit Apostolus: uiuens autem Dei sermo et efficax, et acutus super omnem  gladium ex utraque parte acutum . Unde et in alio loco de ore Saluatoris gladium bicipitem exire legimus . Cum autem in fine mundi aduersum Leuiathan, qui in principio Geneseos appellatur serpens prudentissimus super omnes bestias , que erant in terra, gladius sanctus siue durus, et magnus, 361 et fortis fuerit inductus, fugiet qui numquam fugere consueuerat, nesciens illud scriptum: Quo uadam a spiritu tuo, aut a facie tua quo fugiam ? Pulchre quidam peta in Gigantomachia de Encelado lusit:

Quo fugis, Encelade? quascumque accesseris oras,
Sub [a 1Kb] Deo semper eris.
Iste autem Leuiathan coluber fugiens, in Hebraico dicitur [b 1Kb] BARI , quod Aquila interpretatus est  uectem, Symmachus concludentem, Theodotio robustum. uectem autem siue claudentem puto appellari, quod multos suo carcere clauserit, et proprie subiecerit potestati, nichilque in se rectum habet, et idcirco dicitur tortuosus, nec imitari potest uirgam Domini, de qua scriptum est: uirga directionis, uirga regni tui . Quem Dominus interficiet spiritu oris sui , habitatorem quondam maris, falsorum et amarorum fluctuum. Qui dicunt diabolum acturum penitentiam et ueniam consecutorum, interpretentur nobis quomodo hoc accipiant, quod scriptum est: Et interficiet draconem qui est in mari, siue cetum. Secundo enim loco in presenti capitulo, in Hebraico non appellatur Leuiathan, sed [c 1Kb] THANNIN , quod proprie cetum sonat. Unde  Hebrei autumant Leuiathan habitare sub terra et in ethere: Thanniim uero in mari, que Iudaica fabula est. Quodque dicitur in extremo huius capituli, in die illa, Eusebius priori iungit capiti, ne sequens prophetia huic tempori coaptetur. Hebrei autem et ceteri explanatores sequenti, quod nunc proposituri sumus.

 In die illa uinea meri cantabit ei. Ego Dominus qui seruo eam, repente propinabo illi: ne forte uisitetur contra eam, nocte et die seruo eam. LXX: In die illo uinea bona desiderium eius, ut princeps illius sit. Ego ciuitas fortis, ciuitas que oppugnatur: frustra potum dabo illi. Capientur enim nocte, die autem cadet murus. Multum Hebraicum in hoc loco a LXX editione discordat, idcirco singula ut proposuimus  disseramus. uinea de qua supra loquitur Isaias: uinea facta est dilecto in cornu, in loco uberi, que debeat intelligi, ipso docente discamus [Al. dicamus]: uinea enim Domini Sabaoth domus 362 est Isrel , de qua in psalmo canitur: uineam de Aegypto transtulisti, etc. . Huic et per Ieremiam propinat calicem meracissimum . Cum enim misisset eum ut potionaret  omnes gentes, et huic se Propheta libenter obtulisset officio, primum inebriare iubetur Ierusalem. Unde dicit: Decepisti me, Domine, et deceptus sum . Bibet igitur Ierusalem, et propinatur ei meraca potio, ut planctum discat et fletum. Dicitque se Dominus multo eam tempore custodisse, et locum dedisse penitentie, et quia conuerti noluerit, subito inebriandam. Hoc enim dicit diebus egisse uel noctibus, ut ipsius semper auxilio seruaretur. LXX autem eamdem pulchram appellant uineam, in qua fuit Lex et Prophete, sacerdotium, et pontificium, et Dei notitia, dicente Scriptura: Notus in Iudea Deus, in Isrel magnum nomen eius . Quod alii putant, iuxta editionem eorum ad Ecclesiam pertinere, qua nichil est pulchrius. Et de qua dictum est:  Gloriosa dicta sunt de te, ciuitas Dei : que princeps est genitricis sue, et dicit in Cantico Canticorum: Filii matris mee pugnauerunt aduersus me . Et loquitur: Ego ciuitas firma, ciuitas que oppugnatur. Pulchreque oppugnatur dixit, non expugnatur. Statimque iungit de Synagoga, que de capite uersa est in caudam: Frustra ei potum mearum tribuo doctrinarum, capietur enim in tenebris erroris sui. Et quia apertam lucem non recepit, per diem corruit murus eius, id est, omne quod sibi putabat auxilium, nullusque erit aduersariorum qui non capiat eam, quod de contrariis debemus intelligere potestatibus.

 Indignatio non est mihi: quis dabit me spinam et ueprem in prelio? Gradiar super eam:  succendam eam pariter. An potius tenebo fortitudinem meam? faciet pacem mihi, pacem faciet mihi. LXX: Non est que non apprehenderit eam. Quis ponet me custodem stipule in agro? propter aduersariam hanc repuli eam. Idcirco fecit Dominus omnia que disposuit: combusta sum; dicent habitatores eius, faciemus pacem illi: faciemus pacem ei. Iuxta Hebraicum hic sensus est: Ego qui diebus et noctibus semper meam uineam 363 conseruaui, ne exterminaret eam aper de silua, ne bestie deuorarent. Numquid indignationem non habeo, et nescio ferire peccantem, et reddere unicuique quod meretur? Ubi Aquila posuit spinam, et ueprem, in Hebraico scriptum est SAMIR  et SAITH , quod adamantem, et loca sentium plena significat. Unde dicit: Quis me docebit  ut durus sim, et meam uincam clementiam, et in prelio atque certamine truculentus incedam: ut gradiar super uineam, quam ante seruaui, et succendam eam quam meo sepseram muro? An potius id aget fortitudo mea, ut iram differam, et saluem eos Euangelii clementia, qui nequaquam sunt Legis auctoritate seruati? autem iuxta Hebraicum legendum est: Quis me faciet durum atque crudelem,  ut uincam naturam meam? Hoc quippe in deserto significatur et in spinis: ut eam quasi in prelio conteram atque succendam, quam semper mea diligentia custodiui. An potius tenebo fortitudinem meam, quam Christum esse non dubium est, et de qua legimus: Christus Dei uirtus et Dei sapientia , ut ipsa mihi pacem faciat, et mundum reconciliet? Iuxta LXX hic est sensus, ut ex persona accipiamus Ecclesie: Ego ciuitas firma, ciuitas multis uallata hostibus, que frustra dedi pocula inimice mee Synagoge. Capietur enim nocte, et corruet murus eius, nullaque erit de aduersariis potestatibus, que non apprehendat eam. Rursum loquar: Quid mihi prodest custodire eam, que stipulam in se habeat, non frumenta: que [a 1Kb] ita inculta est, ut  ueprium plena sit et spinarum, quam saluare uolui? Sed quia hostiliter mecum agit, recessi ab ea. Dixeruntque in me et ex me nati Apostoli: uobis quidem oportebat primum loqui uerbum Dei: sed quoniam repulistis illud, et indignos uos iudicastis eterne uite, ecce conuertimur ad gentes . Idcirco faciet Dominus quod minatus est, ut omnes in ea ardeant Romano igne circumdati. uel certe ardeant uitiis atque peccatis, ne possint ardentia diaboli iacula restinguere. Omnes enim adulterantes quasi clibanus corda eorum. Et illi qui prius habitabant in ea, postquam clamauerint, capta est ciuitas atque succensa, dimittent eam, et reconciliantes 364 mundum [Al. immundum] Deo, dicent: Faciamus pacem illi, pacem faciamus ei, hoc est, Christo, semper scribentes in  Epistolis suis: Gratia uobiscum et pax a Deo Patre et Christo Iesu Domino nostro . De quibus in hoc eodem Propheta legimus: Quam speciosi pedes euangelizantium pacem ! Quidam hunc locum ad Ecclesias referunt, quod custodiantur quidem a Deo; sed multi in eis fructus non faciant; et propterea boni doctoris succedantur ardoribus, ut clamitent et confiteantur errorem suum, et postea pacem faciant Deo, qui uere appellentur filii Iacob.

 Qui egrediuntur de radice Iacob, florebit et germinabit Isrel: et implebunt faciem orbis semine. LXX: Qui ueniunt filii Iacob: germinabit et florebit Isrel: et implebit orbem terrarum fructus eius. Postquam Apostoli in toto orbe Euangelium predicantes, dixerint: Faciemus pacem Christo, pacem faciemus  ei, qui in excelsis fuerint de semine Iacob, et in Apostolicam peruenerint dignitatem, appellabuntur filii Iacob. Tunc germinabit et florebit Isrel, uidens doctrina filiorum suorum uniuersum orbem esse completum, et attulisse fructus uberrimos, quos in Iudea manens non attulerat.

 Numquid iuxta plagam percutientis se, percussit eum: aut sicut occidit interfectos eius, sic occisus est? Locus iste dupliciter intelligitur. Aut contra Ierusalem, ut dicat eam non ita a Deo esse percussam, ut ipsa percussit Christum et Apostolos eius: aut contra gentium multitudinem, quod illis  persequentibus et effundentibus sanguinem Christianum, Apostoli et apostolici uiri nichilominus salutis eorum curam habuerint et reconciliauerint eos Deo.

 In mensura contra mensuram cum abiecta fuerit, iudicabis eam. LXX: Rixans et exprobrans emittet eos. Iuxta Hebraicum hic sensus est: Sicut fecit Ierusalem, sic recipiet, et iuxta mensuram qua mensa est, remetietur ei. Tuncque cumulatam mensuram recipiet, quando iudicii tempus aduenerit et abiecerit eam Deus. Iuxta LXX pendet ex superioribus quod dicitur. Non enim Isrel sicut percussit, percutietur; nec sicut interfecit, interficietur. Qui iurgabat contra Apostolos, et exprobrabat doctoribus suis, et precipiebat 365 ne in nomine Christi loquerentur. Propterea Dominus abiiciet eos, et de  suo expellet grege.

Meditatus est in spiritu suo duro per diem estus. LXX: Nonne tu eras qui meditabaris spiritu duro interficere eos, spiritu furoris? Iuxta Hebraicum hoc dicitur, in mensura qua mensa est, Ierusalem recipiet: propterea Deus in spiritu suo duro atque uehementi meditatus est, siue locutus contra eam in die estus, hoc est, in persecutionis tempore, quando ardentior indignationis dies est atque penarum. Iuxta LXX, ad ipsam dicitur Ierusalem, siue ad Isrel: Nonne tu eras que in spiritu tuo durissimo atque crudeli, et in furore blasphemiarum tuarum, Apostolos Domini atque doctores interficere cupiebas?

 Idcirco super his dimittetur iniquitas domui Iacob, et iste omnis fructus, ut auferatur peccatum  eius: quia posuit omnes lapides altaris sicut lapides cineris allisos: non stabunt luci et delubra. LXX: Propterea auferetur iniquitas Iacob, et hec erit benedictio eius cum abstulero peccatum eius, quando posuerit omnes lapides ararum contritos quasi cinerem comminutum, et non perseuerabunt arbores eorum, et idola. Causas reddit cur postquam Iudei in Dominum miserint manus, ueniam consequantur, si uoluerint agere penitentiam, ut impleatur Saluatoris oratio: Pater, ignosce eis; quod enim faciunt, nesciunt . Propterea, inquit, dimittetur iniquitas domui Iacob, et auferetur peccatum eius, ut mereatur benedictionem Dei, qui sibi maledictionem fuerat imprecatus, dicens: Sanguis eius super nos, et super filios nostros .  quia per Apostolos de stirpe Isrel in toto orbe Euangelium seminabitur, et destruetur idololatria, et comminuentur are usque ad puluerem, succidentur luci, delubra corruent, et Dei unius sub mysterio Trinitatis notitia predicabitur.

 Ciuitas enim munita desolata erit: speciosa relinquetur, et dimittetur quasi deserta. Ibi pascetur uitulus, et ibi accubabit et consumet summitates eius. LXX: Idola eorum succidentur, quasi lucus, et longe habitans grex dimittetur sicut grex derelictus, et erit multo tempore in pascua, et ibi requiescent greges, et post multum tempus non erit in ea omne uiride,  quia exsiccatum est. Ierusalem ciuitas quondam firma atque munita, quia 366 non suscepit patrisfamilias, filium sed dixit: uenite, occidamus eum, quia iste heres est et nostra erit hereditas , desolata erit. Et que quondam fuit speciosa, de qua et in Ezechiele dicitur: Similam, et mel et oleum comedisti, et speciosa facta es uehementer nimis , et in qua habitat ille de quo scriptum est: Speciosus forma pre filiis hominum , relinquetur et dimittetur quasi desertum, dicente Domino ad Apostolos: Surgite, abeamus hinc . Ibi pascetur uitulus, Romanus exercitus, de quo et in alio loco sub nomine apri dictum est: uastabit eam aper de silua: et singularis ferus depastus est eam . Et ibi accubabit et consumet summitates  eius sub metaphora uinee et propaginum eius, ut nichil in ea uiride, nichil remaneat flagellorum, sed omnia consumat inimicus. Iuxta LXX, quia non receperunt pastorem bonum: propterea erunt quasi grex derelictus, et patebunt morsibus bestiarum; et nichil in eis uiride remanebit, quia siccitas omnia possidebit.

 In siccitate messis illius conterentur mulieres uenientes et docentes eam. Non est enim populus sapiens: propterea non miserebitur eius qui fecit eum: et qui formauit eum, non parcet ei. LXX: Mulieres uenientes a spectaculo, uenite: non est enim populus habens intelligentiam; propterea non miserebitur eorum qui fecit eos; et qui formauit eos, non parcet. Hoc quod dicitur, In siccitate messis illius conterentur, pro quo Septuaginta interpretati sunt, non erit in ea quidquam  uiride, quia exaruit, iuxta Hebraicum sequentibus copulatur; iuxta LXX, priori sensui. Dicamus ergo primum iuxta Hebraicum. Cum siccitatis et messionis Ierusalem, et ut apertius loquar, uastitatis tempus aduenerit, de toto orbe synagogarum turba concurret, ut plangant Ierusalem et mala illius consolentur. Siue aperte de mulieribus loquitur, que nudatis pectoribus, sanguinantes feriunt lacertos, et implebitur [Al. impletur] Domini uaticinium: Filie Ierusalem, nolite me flere, sed plangite super uos et super filios uestros . Magnaque infelicitas populi, a mulieribus lamentationis carmina discere; sicut reprehensio fuit populi Isrel, quando in Iudicum libro , in manu mulieris Debbore fecit salutem Dominus, et tempore uicine captiuitatis,  tacentibus uiris, Holda mulier prophetauit . Propterea 367 autem mulieres longo conterentur itinere, imbecillitate, fame et squalore confecte, et docebunt populum miserabilem, quia non est populus sapiens, nec intellexit Creatorem suum, qui neglectus ab eis atque contemptus non miserebitur facture, et non parcet creature sue. Iuxta LXX, de Maria dicitur Magdalene, et alia Maria,  et ceteris mulieribus, que primum uiderunt Dominum resurgentem, et tenuerunt pedes eius, et ab eo audire meruerunt: Nolite timere: Ite, nuntiate fratribus meis ut uadant in Galileam, et ibi me uidebunt . De istis mulieribus multo priusquam nascerentur, propheticus sermo prenuntiat, et uocat eas a spectaculo Dominice Passionis et Resurrectionis, ut Euangelium predicent, et, iuxta Hebraicum, doceant Ierusalem siue terram Isrel, quod iste sit Dominus et Deus. Populo enim Isrel non habente sapientiam illo tempore, quando passus est Dominus, et impletum est uaticinium prophetale: Saluum me fac, Domine, quoniam defecit sanctus . Et: Omnes declinauerunt, simul inutiles facti sunt: non est qui faciat bonum, non est usque  ad unum , uocantur mulieres de spectaculo, ut quod ipse uiderunt Apostolis nuntient. Isrel autem de quo dictum est : Isrel non cognouit me, et populus meus non intellexit, clementissimum Creatorem et factorem suum prouocauit in amaritudinem, ut nequaquam eius misereatur. Hec pie quidem dicuntur; sed quomodo cum ceteris congruant, et consummationis mundi temporibus coaptentur, difficilis interpretatio est.

 Et erit in die illa, percutiet Dominus ab alueo fluminis usque ad torrentem Aegypti. LXX: Et erit in die illa, concludet Dominus a fossa fluminis usque ad Rhinocoruram. Nisi iunxisset, in die illa, per quod docemur, ea que dicturus est superioribus copulanda, poteramus quasi proprium capituli huius  sensum exponere; nunc autem ad superiora referenda sunt omnia. Quoniam ciuitas munita desolata erit, et speciosa quondam relinquetur quasi desertum, 368 et ibi uitulus accubabit, et consumet propagines uinee, et omnia siccabuntur, quoniam non est populus habens intellectum, et propter stultitiam eius, nullam a Creatore suo misericordiam consecutus est. Idcirco percutiet, siue concludet Dominus ab alueo uel riuo fluminis usque ad torrentem Aegypti, ut in uniuersa Iudea, que quondam repromissionis terra fuit, nullus reperiatur sermo doctrine, nichil scientie Scripturarum, de quibus et Apostolus loquitur: Ut non attendamus Iudaicis fabulis et mandatis hominum, qui auertuntur a ueritate ; et iterum: Sunt enim multi et non subditi ac uaniloqui,  et seductores, quos oportet redarguere, precipue ex circumcisione . Alueum autem, siue riuum fluminis iuxta historiam Euphratem possumus dicere, sicut et in septuagesimo primo psalmo scriptum est: Dominabitur a mari usque ad mare, et a flumine usque ad finem [Al. fines], orbis terre . Alii Iordanem putant. Et hoc notandum, quod in Iudee terminis, fluuius [a 17Kb] appelletur; in  Aegypti finibus, torrens, qui turbidas aquas habet, et non perpetuas. Pro torrente Aegypti, LXX Rhinocoruram transtulerunt, quod est oppidum in Aegypti Palestineque confinio, non tam uerba Scripturaram, quam sensum uerborum exprimentes. Quod autem nos diximus, percutiet, pro quo LXX , id est, concludet, transtulerunt: Aquila et Theodotio, interpretati sunt, quod siue uirga percutiet, siue ad uirgam recensebit numerum gregis sui, intelligi potest: ut non in malam, sed in bonam partem accipiatur.

Et uos congregabimini unus et unus, filii Isrel. LXX: uos autem congregate unum et unum, filios Isrel. O filii Isrel, pro quo interpretatus est Symmachus, domus Isrel: percussis aduersariis uestris  a riuo fluminis, usque ad torrentem Aegypti, id est, ab Euphrate usque ad Nilum, uos uel ipsi congregabimini ad fidem Domini unus et unus, quia Iudeorum turba non credidit, per quod significat, paucos ex Iudeis in Saluatorem Dominum credituros. 369 uel certe, o Apostoli et apostolici uiri, Iudeorum multitudine non credente, uos de toto orbe, quos potueritis, quasi oues morbidas referte ad caulas Domini, et congregate eas cum gentium populo, ut impleatur illud, quod Paulus Apostolus et Barnabas loquuntur ad Iudeos: uobis quidem primum oportebat annuntiare uerbum Dei; sed quia indignos uos iudicastis salute, ecce conuertimur ad gentes .

 Et erit in die illa: clangetur in tuba  magna; et uenient qui perditi fuerant de terra Assyriorum, et qui eiecti erant [a 1Kb] in terram Aegypti: et adorabunt Dominum in monte sancto in Ierusalem. LXX: Et erit in die illa, canent tuba magna; et uenient qui  perierant in regione Assyriorum, et qui perierant in Aegypto: et adorabunt Dominum super montem sanctum in Ierusalem. In hoc loco Iudei cassa sibi uota promittunt, quod in consummatione mundi, quando [b 37Kb] Antichristus, ut dicitur suus uenerit, de Assyriis et de terra Aegypti dispersus populus congregetur, et ueniat in Ierusalem, et edificato templo, adoret Dominum Deum suum. Quod secundum litteram omnino stare non potest. Neque enim de Assyriis tantum et de Aegypto, sed de toto orbe terrarum, 370 qui in Christum credituri sunt, uocabuntur. Ergo hoc significat, quod in nouissima tuba, iuxta Apostolum Paulum , omnes qui perierant in Assyriis et in Aegypto ad Dominum ueniant: Nec dixit omnes filios Isrel, sed omnes  qui perierant, per quod significat gentium multitudinem, quod et idololatrie, et magicis, ac philosophie artibus obligati, ueniant ad fidem Christi, et adorent eum in Ecclesia. Tuba autem magna potest intelligi sermo Euangelicus, de quo et in hoc eodem Propheta legimus: Super montem excelsum ascende, qui euangelizas Sion: exalta uocem tuam, qui euangelizas Ierusalem . Mons ergo sanctus et Ierusalem illa est, de qua sepe diximus: Accessistis ad Sion montem et ciuitatem Dei uiuentis, Ierusalem celestem, et multorum Angelorum millia; et Ecclesiam primitiuorum, qui scripti sunt in celis . Hucusque de consummatione mundi dictum est ab eo loco in quo exponere cepimus: Ecce Dominus dissipabit terram, et nudabit eam ,  quod presenti uolumine continetur. Nunc adiuuante, immo inspirante nobis Christo, transeamus ad nonum, quod alterius prophetie habebit exordium.



LIBER NONUS.


 369-370 uariis molestiis occupati, explanationes in Isaiam prophetam per interualla dictamus. Unde expleto octauo uolumine, nunc post aliquantum temporis spatium transimus ad nonum: non absque morsu et obtrectationibus inuidorum, qui ignorantes quid audiant, quid loquantur, de eo audent iudicare quod nesciunt, et ante despiciunt quam probent, eruditosque se estimant et disertos, si de cunctis Scriptoribus detrahant. Quorum liuorem et mussitationem garrulam contemnentes, Dei poscamus auxilium, et Psalmiste imprecatione dicamus: Dissipa gentes que bella uolunt . Domini enim locus in pace est, que exsuperat omnem sensum.  Quam et Propheta desiderat clamitans: Domine Deus noster, pacem da nobis: omnia enim reddidisti nobis . Sed iam proponamus Isaie capitulum, et cum Moyse ingrediamur nubem et caliginem, ut clarificetur uultus noster, et, iuxta Hebraicum, cornuta sit facies: audianturque et rutilent tonitrua et fulgura, que plebs uilior uidere non potuit .

371  ue corone superbie ebriis Ephraim, et flori decidenti glorie exsultationis eius, qui erant in uertice uallis pinguissime, errantes a uino. Ecce ualidus et fortis Domini, sicut impetus grandinis turbo confringens; sicut impetus aquarum  multarum inundantium et emissarum super terram spatiosam. Pedibus conculcabitur corona superbie ebriorum Ephraim. Et erit flos decidens glorie exsultationis eius, qui est super uerticem uallis pinguium, quasi temporaneum ante maturitatem autumni, quod cum aspexerit uidens, statim ut manu tenuerit, deuorabit illud. LXX: ue corone iniurie mercenarii Ephraim: flos cadens de gloria super uerticem montis pinguis, qui ebrii estis absque uino. Ecce fortis et durus furor Domini, sicut grando que fertur in pronum, non habens umbraculum, que uiolenter decidit sicut aquarum multitudo trahens humum, et faciens sibi spatium: manibus et pedibus conculcabitur corona iniurie mercenarii Ephraim. Et erit flos qui decidit de spe glorie in summitate montis excelsi, sicut prematura  ficus, quam qui uiderit, antequam sumat manu, cupiet eam deuorare. Dicamus primum iuxta historiam, deinde iuxta tropologiam, et ad extremum iuxta uaticinium prophetale. Loquitur sermo diuinus aduersum decem tribus que regnabant in Samaria, et propter Ieroboam, qui de tribu Ephraim fuit, appellabantur Ephraim. Et uocat eos coronam superbie: quia comparati duabus tribubus, que appellabantur Iuda, sublimiores erant et numero et robore. Ebriosque eos dicit Ephraim, qui suum non intelligant Creatorem, sed pro Domino adorent uitulos aureos in Dan et Bethel. Isti quondam in flore fuerunt Domini, et in gloria, quando regebantur a Dauid et Salomone, et in duodecim tribubus erant adorantes Deum in templo Ierusalem, qui fuerunt in uertice  uallis pinguissime, quod Hebraice dicitur GE SEMANIM . Siginificat autem locum ubi traditus Dominus est; super cuius uallis uerticem templum Domini situm est. Isti inebriati sunt uino erroris et amentie, 372 quod eis miscuit Ieroboam. Quapropter penam illis Dominus comminatur, quod sicut grandinis turbo uniuersa confringit, et impetus aquarum inundantium quidquid obuium inuenerit, rapit: sic ab Assyriorum deleantur exercitu, et quod reliquum fuerit, in montes siue urbes Medie transferatur. Comparat autem gloriam decem tribuum corone uariorum florum, que tantam habuerit pulchritudinem, ut quomodo si quis antequam estas ueniat et autumnus, ficum uidens in arbore, statim ut manu tenuerit, deuorat: sic et decem  tribus cum Assyrius uiderit, uastet et deuoret, et nichil omnino pristini populi relinquat in Samaria. Hoc breuiter iuxta historiam dictum sit. Transeamus ad allegoriam. Secundum expositionem Osee prophete, in quo Ephraim et Ioseph et Samariam et decem tribus, que scisse sunt a corpore duodecim tribuum, et templum Domini reliquerunt, retulimus ad hereticos, qui uere iuxta Septuaginta editionem,  corona iniurie sunt, Dominum blasphemantes, et omnia mercedis causa faciunt, et de gloria Domini conciderunt: nec sequuntur tenuitatem manne, et humilitatem Ecclesiasticam; sed in monte pinguissimo uersantur ebrii absque uino. Propterea fortis et durus furor Domini, qui eos puniturus est, grandini precipiti, que non in tecta, sed in capita mortalium ruit, et multis [Al. multarum] aquarum inundationibus comparatur, que quidquid obuium inuenerint, trahunt. Hec corona iniurie, mercenarii appellantur Ephraim, qui iuxta Apostolum turpis lucri gratia, de flore et spe ac gloria pristine fidei corruerunt, et uersantur in superbia, et dulcissimus cibus diaboli sunt, qui eos quotidie deuorat . Secundum prophetiam illud possumus  dicere, quod coronam iniurie [a 174Kb] uocet Scribas et Phariseos, qui Dominum blasphemabant. Et appellabantur mercenarii Ephraim, propter Iudam, qui de tribu Ephraim et de uico eiusdem tribus [b 1Kb] Iscarioth, Dominum pretio uendidit, qui uere flos apostolice glorie cecidit super montem 373 pinguissimum, de quo dictum putamus: Manducauit et bibit Iacob, et saturatus est, et impinguatus, et recalcitrauit dilectus . Siue iuxta Hebraicum: super uallem pinguium, id est, Gessemanim: in qua etiam nomen loci significatur, in quo Iudas Dominum tradidit. uallis autem pinguis, siue pinguium dicitur, propter ubertatem, et Scribas et Phariseos qui ibi Dominum comprehenderunt: de quibus in psalmo scriptum est: Tauri pingues obsederunt me  . Hec uallis pinguium, id est, Gessemanim, in hoc capitulo secundo appellatur; et miror quomodo LXX primum eam dixerint montem pinguem, et postea montem excelsum. Ebrius autem fuit proditor non uino, sed auaritia et furore aspidum insanabili, et diaboli cibo, qui post buccellam intrauit in eum , et penitus deuoratus est, quia oratio eius uersa est in peccatum, et ne penitentia quidem eius fructum salutis habuit. uerbum Hebraicum SACCHORE [c 1Kb]  ambiguum est, et uel ebrios, uel mercenarios sonat. Unde et Issachar interpretatur, est merces: et SACHAR , , id est, ebrietas: ceterique ebrios: soli LXX mercenarios transtulerunt.

 In die illa erit Dominus exercituum,  corona glorie, et sertum exsultationis residuo populi sui, et spiritus iudicii sedenti super iudicium, et fortitudo reuertentibus de bello ad portam. uerum hi quoque pre uino, nescierunt et pre ebrietate errauerunt, sacerdos et propheta nescierunt: pre ebrietate absorpti sunt a uino, errauerunt in ebrietate: nescierunt uidentem, ignorauerunt iudicium, siue mirabiliter. Omnes enim mense replete sunt uomitu, sordiumque, ita ut non  esset ultra locus. LXX: In die illa erit Dominus Sabaoth corona spei, que compacta est glorie reliquiis populi. Relinquentur in spiritu iudicii super iudicium, et fortitudinem uetans interficere. Isti enim uino decepti sunt: errant propter siceram; sacerdos et propheta exciderunt mente propter siceram; absorpti sunt propter uinum, uacillauerunt, hoc est, [Al. fasma]; maledictio comedet hoc consilium: siquidem istud consilium propter auaritiam est. Postquam omnis terra Samarie, id est, decem tribuum Assyrio fuerit inundante deleta, et conculcata pedibus corona superbie ebriorum 374 Ephraim, et in modum ficus temporanee deuorata: tunc residui populi Isrel, hoc est duarum tribuum, Iude et Beniamin, ipse Dominus erit corona uictorie; et spiritus iudicii sedenti super iudicium,  haud dubium quin Ezechie regi Iude; et fortitudo eorum, qui cuncta regione populata, de prelio reuertentes, se urbe clauserunt. Quod in hoc eodem propheta lecturi sumus , quando centum octoginta quinque millia armatorum de Assyriorum exercitu Angelo percutiente deleta sunt. uerum hi quoque, id est, Iudas et Beniamin, inebriati sunt uino idololatrie, et contempta religione templi, demonum simulacra uenerati, et nescierunt uidentem Dominum, qui cuncta considerat. Omnes enim mense eorum, et uniuersa religio replete sunt uomitu sordiumque, ut non solum in templo, sed in uertice montium, et nemorosis locis idololatrie sordibus cuncta complerent, et Dominus in eis non haberet habitationis locum. Hoc iuxta litteram dictum  sit. Porro iuxta tropologiam, priorem sequamur intelligentiam, nec intactos LXX Interpretes relinquamus. Hereticis enim ore diaboli deuoratis, qui montem superbie pinguissimum conscenderunt, Dominus erit corona glorie, his qui in Ecclesia commorantur, et ad multitudinem plurimorum errantium comparati, parui sunt numero. Erit autem in spiritu iudicii super iudicium: quia lauabit Dominus sordes filiorum et filiarum Sion spiritu iudicii. Si quis autem sanguinem habuerit, nequaquam spiritu iudicii, sed combustionis igne purgabitur, eritque populo fortitudo, et prohibebit eum [Al. eos] interfici ab his qui uino draconum inebriati sunt, et errauerunt propter siceram. Sepe diximus esse uinum, quod de uineis fit. Siceram autem [a 62Kb] omnem potionem, que  inebriare potest, et statum mentis euertere, quam proprie Aquila ebrietatem transtulit, siue illa frumento, siue hordeo, siue millio, pomorumque succo, et palmarum fructu, et alio quolibet genere conficiatur. Igitur sacerdotes et prophete hereticorum exciderunt mente propter siceram, et absorpti sunt propter uinum, quales fuerunt Prisca et Maximilla earumque  princeps 375 Montanus: et quid dicerent, nesciebant. uino inebriantur, quando Scripturas sanctas male intelligunt, atque peruertunt. Sicera, quando seculari abutuntur sapientia et dialecticorum tendiculis, que non tam uincula sunt appellanda, quam phasmata [Al. phantasmata], id est, umbre quedam et imagines, que cito pereunt atque soluuntur. Istius modi consilium maledictio possidebit, qui questum putant esse pietatem, et cuncta faciunt propter auaritiam. De hoc phasmate et Apostolus loquebatur: Attendentes spiritibus erroris, et doctrinis demoniorum, in hypocrisi loquentium mendacium . Tertia explanatio est, quod postquam Dominus Scribas Phariseosque subuerterit, et socium eorum Iudam proditorem, qui ab initio fur fuerat, loculos  enim pecunie pauperum ipse portabat : tunc sit in spem et in glorie coronam his qui de Iudeis in Dominum crediderint, haud dublum quin apostolos significet, quos ad predicationem Euangelii reseruarit, et non statim permiserit pro Christo sanguinem fundere. Omnes enim Scribe et Pharisei uino et sicera, de quibus supra diximus, inebriati sunt, tam sacerdotes quam pseudoprophete. Sed tendicule eorum atque insidie fuere pro nichilo, quia et Iudas ipse qui prodidit, fecit propter pecuniam, et sacerdotes qui proditorem pecunia corruperunt propter metum abiectionis sue. Ipse enim flagellum de funiculis faciens, eiecit de templo eos qui uendebant boues et oues, et cathedras uendentium columbas, et nummulariorum mensas sua auctoritate  subuertit, dicens ad eos: Scriptum est: Domus Patris mei, domus orationis uocabitur, uos autem fecistis eam domum negotiationis, siue speluncam latronum . Iuxta anagogen illud Hebraicum, in quo diximus: Omnes enim mense eorum replete sunt uomitu sordiumque, ita ut non sit ultra locus, ad hereticos, et Scribas, ac Phariseos sic referri potest, ut uniuersam doctrinam eorum et cuncta mysteria dicamus uomitu plena et sordium, dum scripturarum sanctarum non digerunt cibos, nec uniuerso corpori faciunt esse uitales; sed immaturos et fetentes egerunt, ita ut nullum 376 in eis Deus reperiat locum. Miror autem quid uoluerit Theodotio, ut pro uerbo Hebraico quod dicitur, CISOA , pro quo Aquila interpretatus est, uomitum sordium,  et Symmachus tantum uomitum, ille diceret, , id est, uomitum dysalie, quod uerbum ubi apud [b 74Kb] Grecos lectum sit, inuenire non potui, nisi forte noue rei nouum finxerit nomen. Siquidem et apud Hebreos compositum est, quia uomitus dicitur CI et SOA sordidus [Al. sordes]. Quidquid igitur nauseam facit et uomitum, appellari potest.

  Quem docebit scientiam, et quem intelligere faciet auditum? Ablactatos a lacte, auulsos ab uberibus: quia manda, remanda; manda, remanda; exspecta, reexspecta; exspecta, reexspecta; modicum ibi, modicum ibi. In loquela enim labii et in lingua altera loquetur ad populum istum, cui dixit: Hec est requies mea; reficite lassum, et hoc est meum refrigerium, et noluerunt audire. Et erit eis uerbum Domini: manda, remanda; manda, remanda; exspecta, reexspecta; exspecta, reexspecta; modicum ibi, modicum ibi; ut uadant et cadant retrorsum, et conterantur, et illaqueentur et capiantur. LXX: Cui annuntiabimus mala, et cui annuntiabimus nuntium? qui ablactati sunt a lacte: qui abstracti ab ubere. Tribulationem super tribulationem exspecta; prestolare spem super spem; adhuc parum,  adhuc parum: propter irrisionem labiorum, propter linguam alteram qua loquentur populo huic dicentes eis: Hec est requies esurienti, et hec contritio, et noluerunt audire. Eterit eis sermo Domini: Tribulatio super tribulationem: exspecta, exspecta; spes [Al. spem] super spem: adhuc parum, adhuc parum; ut uadant et cadant retrorsum, et conterantur, et periclitentur, et capiantur. Quis, inquit, dignus est doctrina Domini, qui uerbis Saluatoris dicentis: Qui habet aures audiendi audiat : ut quod auribus hauserit, corde intelligat? Quinam illi sint, sequens uersus ostendit: Ablactati a lacte, auulsi ab ubere, qui nequaquam lacte nutriuntur infantie, sed solido uescuntur cibo; qui auulsi sunt ab ubere cum Isaac: propter quam letitiam fecit Abraham grande conuiuium  ; hi merentur Domini audire mysteria, et intelligere 377 que sacerdos et propheta nesciunt , inebriati et absorpti a uino, qui errauerunt et nescierunt uidentem, quia omnes mense eorum replete sunt uomitu sordiumque, qui prophetis uentura annuntiantibus, et nisi fecissent que precepta erant, tormenta minitantibus, solebant dicere subsannantes: Manda, remanda; manda, remanda, id est, precipe, precipe, impera que facere debeamus. Cumque abuterentur Dei patientia, qui differt iram, ut prebeat misericordiam: qui solebant etiam hoc ex persona prophetarum ludentes dicere: Exspecta paulisper, exspecta modicum, uenient que futura prediximus. Hec autem uniuersa loquebantur in populo, quia Dei sermonibus non credebant;  statimque infert propheta: Nequaquam uobis Deus his uerbis loquetur, ut precipiat quid facere debeatis, et prestolemini que uentura sunt, sed loquetur uobis in furore presenti, qui prius dixerat ad populum:  Hec est requies mea, reficite lassum, multo tempore laboraui, in nullo inueni requiem. uulpes foueas habent, et uolucres celi nidos; Filius autem hominis non habet ubi caput suum reclinet . Et hoc est meum refrigerium, ut in uobis aliquando requiescam. Qui noluerunt audire, et mea monita contempserunt; quamobrem quod solebant ludentes dicere prophetis: Manda, remanda; manda, remanda: exspecta, reexspecta; exspecta, reexspecta: modicum ibi, modicum ibi, et irridere patientiam meam, cum me arbitrantur minitari, que numquam facturus sim: sentiant rebus expleri, ut uadant in interitum, et cadant retrorsum [a 1Kb] insanabili; numquamque ad priora proficiant, nec possint cum Apostolo dicere: Preteritorum obliti, ad ea que priora  sunt extendimur ; sed conterantur et illaqueentur, et uel a Babylonio, uel a Romano capiantur exercitu. Pro eo quod nos diximus: Manda, remanda; manda, remanda: exspecta, reexspecta; exspecta, reexspecta; modicum ibi, modicum ibi, in Hebreo sic scriptum est: SAU LASAU, 378 SAU LASAU; CAU LACAU, CAU LACAU: ZER SAM, ZER SAM; [b 20Kb] hisque uerbis abuti solet immundissima heresis apud simplices quosque atque deceptos, [c 1Kb] ut terrorem faciat nouitate sermonum, quod scilicet qui hec uerba cognouerit, et in coitu eorum [Al. horum] meminerit, absque ulla dubitatione transeat ad regna celorum. Legimus in Apostolo: In aliis linguis, et in labiis aliis loquar populo huic, et nec sic exaudient me, dicit Dominus . Quod mihi uidetur iuxta  Hebraicum de presenti sumptum capitulo; et hoc in ueteri obseruauimus Testamento , ubicumque de ueteri instrumento quid dicitur, non eos iuxta Septuaginta, sed iuxta Hebraicum ponere, nullius sequentes interpretationem, sed sensum Hebraicum eum suo sermone uertentes, Symmachus, Theodotio et LXX de hoc loco diuersa senserunt, et quia longum est de omnibus dicere, LXX Interpretes, qui leguntur in Ecclesiis, breuiter transcurramus. Reiecto populo Iudeorum, Sacerdotibus et Prophetis, qui inebriati sunt sicera, et errauerunt et maledictio comedit consilium eorum, quod inierunt propter auaritiam, cui annuntiabimus futuras pro Christo tribulationes?  cui mala pro quibus paratur corona uirtutum? Utique his qui ablactati sunt a lacte, qui auulsi sunt ab ubere, haud dubium quin apostolos significet: Tribulationem super tribulationem exspecta. [d 82Kb] Loquitur  autem ad chorum apostolorum omniumque credentium, ut non ad unam, sed ad multas se paret tribulationes, ut cum tribulatus fuerit atque depressus, rursum speret, et spem super spem habeat. Quod si paululum tarda uerint que promissa sunt, non sit incredulus: Modicum enim paruulumque et uenient que promissa sunt. Etenim tribulatio patientiam operatur; patientia probationem: probatio spem; spes autem non confundit . Et hec ipsa tribulatio geminabitur detractione 379 labiorum, et blasphemiis persequentium, quibus aduersus Dei populum rabido ore deseuiunt. Porro apostoli et apostolici uiri loquentur ad populum Iudeorum, dicentes: Hec est requies esurienti iustitiam, et hec contritio et angustia que ducit ad uitam. Illis  hec predicantibus, audire impii noluerunt. Unde hoc quod ad Dei populum dicebatur: Tribulationem sustine, tribulationem sustine; exspecta spem, exspecta spem: adhuc modicum, adhuc modicum, illis uertetur in penam, qui audire sermonem Domini noluerunt, ut corruant et uadant retrorsum, et in periculum obsidionis ac mortis incurrant, et absque ullo miseriarum fine capiantur. Quod autem uerbum Hebraicum DEA, quod omnes uerterunt, scientiam, soli Septuaginta mala interpretati sunt, error perspicuus est. Prima enim littera DALETH, uel RES paruo apice distinguuntur. Si ergo legatur DEA , scientiam sonat; si REA , malitiam; non a malo, quod contrarium bono est, sed ab angustia.

 Propter hoc audite uerbum Domini,  uiri illusores, qui dominamini super populum meum, qui est in Ierusalem. Dixistis enim: Percussimus fedus cum morte, et cum inferno fecimus pactum: flagellum inundans cum transierit, non ueniet super nos, quia posuimus mendacium spem nostram, et mendacio protecti sumus. LXX: Propterea audite uerbum Domini uiri, tribulati et principes populi huius, qui est in Ierusalem: Quia dixistis: Fecimus testamentum cum inferno, et cum morte pactum: tempestas transiens si irruerit, non ueniet super nos, quoniam posuimus mendacium spem nostram, et mendacio protegemur. Quod supra diximus cum irrisione solitos principes Iudeorum Prophetis dicere: Manda, remanda; exspecta, reexspecta, et cetera his similia, per que ostenditur nequaquam eos Prophetarum credidisse  sermonibus, sed prophetiam eorum habuisse despectui: presens ostendit capitulum, per quod appellantur uiri illusores. Sunt autem Scribe et Pharisei qui dominantur super populum Dei in Ierusalem, quos LXX uocant uiros tribulatos, et principes populi Ierusalem. Dixerunt enim non sermone, sed opere: Sumus sicut et cetere nationes: habemus pactum et fedus cum inferno et cum morte: semel 380 salutem desperauimus. Certe captiuitas longo post tempore uentura est, dicentibus uobis: Adhuc modicum, adhuc modicum: exspecta, rursus  exspecta. Ergo cum mortui fuerimus, hoc flagellum captiuitatis et hanc tempestatem non sentiemus. Semel enim mendacio credidimus, hoc est, frustra spem habuimus in Deo et in Lege eius. Et ideo mendacio protecti sumus, quia mortui imminentem captiuitatem declinauimus. uerbum Hebraicum SOT , Aquila et Symmachus, flagellum, LXX tempestatem interpretati sunt; [a 1Kb] CHASAB  quoque omnes mendacium transtulerunt, in quo sperauerunt Iudei, cuius iuxta Euangelistam Ioannem, pater est diabolus.

. Idcirco hec dicit Dominus Deus: Ecce ego mittam in fundamentis Sion lapidem [b 1Kb] probatum, angularem, pretiosum, fundatum fundamine: qui crediderit, non festinet. Et ponam iudicium in  pondere, et iustitiam in mensura: et subuertet grando spem mendacii, et protectionem aque inundabunt. Et delebitur fedus uestrum cum morte, et pactum uestrum cum inferno non stabit; flagellum inundans cum transierit, eritis ei in conculcationem. Cum [Al. Quandocumque] pertransierit, tollet uos: quoniam mane diluculo transibit in die et in nocte, et tantummodo sola uexatio intellectum dabit auditui: Coangustatum est enim stratum, ita ut alter decidat: et pallium breue utrumque operire non potest. LXX: Propterea sic dicit Dominus: Ecce ego immittam in fundamenta Sion lapidem pretiosum, electum, angularem, honorabilem in fundamenta eius; et qui crediderit, non confundetur. Et ponam iudicium in spem: misericordiam autem meam in pondere, et qui credunt frustra mendacio,  quoniam non transibit per nos tempestas, et non auferet nobis testamentum mortis, et spes uestra ad infernum non permanebit. Tempestas ueniens si transierit, eritis ei in conculcationem: cum transierit, tollet uos mane, mane pertransiet: die et nocte erit spes pessima. Discite audire qui estis in tribulatione: Non possumus pugnare, ipsi autem infirmi sumus ut congregemur. Dixeram, inquit, uobis: Audite uerbum Domini, uiri illusores, siue tribulati principes populi mei, et nolite fedus habere cum morte, nec pactum cum inferno, qui contemnentes precepta mea, posuistis mendacium spem uestram, et gloriantes, 381 immo desperantes dicitis: mendacio protegemur. Idcirco misericors et miserator Dominus, patiens et multum misericors , nolentibus  uobis, in fundamenta Sion lapidem electum, et probatum, et pretiosum, et angularem missurum esse se dicit. De quo et Apostolus loquitur: Quasi sapiens architectus fundamentum posui ; et iterum: Fundamentum enim aliud nemo potest ponere preter id quod positum est, quod est Christus iehsu . Iste lapis uere et secundo appellatur lapis, sicut et in Leuitico, homo, homo bis dicitur et angularis lapis, quia Circumcisionis et Gentium populos copulauit, de quo et in psalmo dicitur: Lapidem quem reprobauerunt edificantes, hic factus est  in caput anguli . Isti sunt autem edificantes et cementarii, qui nunc appellantur uiri illusores et principes populi qui est in Ierusalem. De hoc lapide et in Daniele legimus, quod excisus sit de monte sine manibus, et impleuerit uniuersum orbem : eo quod diuini germinis dispensatio humanum corpus assumpserit, et habitauerit in eo plenitudo Diuinitatis corporaliter. Super hunc lapidem, qui alio nomine appellatur petra, Christus edificauit Ecclesiam, et firmo, iuxta Hebraicum, fundauit fundamine, in quo qui crediderit, non confundetur, siue, iuxta Hebraicum, non festinet: ne uidelicet tardus ei Christi uideatur aduentus. Si enim tardauerit iuxta Abacuc, nemo desperet: quia ueniens ueniet, et sua promissa complebit . Promittit quoque Deus  ponere se in eo iudicium ponderis: Neque enim iudicat Pater quemquam, sed omne iudicium tradidit Filio . Et iustitiam siue misericordiam in mensura, ut reddat unicuique secundum opera sua, et iustitiam ac misericordiam alterutro temperet, iuxta illud quod et in psalmis legimus: Misericordia et ueritas obuiauerunt sibi: iustitia et pax deosculate sunt se . Spem quoque ait uestram atque mendacium, id est, diabolum patrem omnis mendacii, suppliciorum meorum grando subuertet. Et protectionem, sub qua uos tutos fore arbitrabamini, tempestas ualida et aquarum multitudo delebit, ita ut amicitia et fedus quod habebatis cum morte et cum inferno, hoc est, cum diabolo,  pereat in eternum. Et flagellum 382 siue tempestas, de quo dixeratis: Flagellum inundans cum transierit, non ueniet super nos: ueniet, et eritis ei in conculcationem, hoc est, omnia tormenta patiemini, que uos putabatis desperationis animo nequaquam esse passuros. Semper enim irruet uobis, et tam in prosperis quam in aduersis iram Domini sentietis, et mors uos seua populabitur. Quid dicam de penis? Penarum sola formido et tormentorum metus uos corriget ad salutem, et mala uestra intelligere faciet. Cumque uexati fueritis, tunc [a 1Kb] scietis Prophetas meos uera dixisse. Quodque sequitur: Coangustatum est enim stratum, ita ut alter decidat, et pallium breue utrumque operire non potest, illum habet sensum quem in Apostolo legimus: Non  potestis calicem Domini bibere, et calicem demoniorum. Non potestis mense Domini esse participes, et mense idolorum ; et alibi: Que participatio iustitie cum iniquitate? Que societas luci ad tenebras? Que conuentio Christi ad Belial? Que pars fideli cum infideli? Qui consensus templo Dei cum idolis ? Loquitur autem sub metaphora mariti pudicissimi, qui adultere dicit uxori: Unus lectulus me et adulterum tecum capere non potest, et pallium breue maritum et mechum cooperire non preualet. O igitur Ierusalem, ad quam  et in Ezechiel sub persona uxoris loquitur fornicantis , et quam in Osee principio scortum uocat et adulteram , si uis meis complexibus copulari, abiice idola: si seruieris idolis, me habere non poteris. Hoc iuxta Hebraicum. [b 1Kb] Porro quod in LXX legitur: Discite audire qui tribulati estis: non possumus pugnare, ipsi autem infirmi sumus ut congregemur, quem sensum habeat, et quomodo superioribus copuletur, penitus ignoro. Nisi forte ad principes populi loquatur sermo diuinus, et hortetur eos, ut spem habeant in Deo, et non in morte atque inferno, et discant audire uaticinia prophetarum: illique respondeant se pro infirmitate uirium aduersus contrarias potestates pugnare non posse, nec inter Dei populum congregari.

  Sicut enim in monte diuisionum stabit Dominus, sicut in ualle Gabaon irascetur, ut faciat opus suum, alienum opus eius, ut operetur opus suum, peregrinum est opus ab eo. Et nunc nolite illudere: ne forte 383 constringantur uincula uestra. Consummationem enim et abbreuiationem audiui a Domino Deo exercituum super uniuersam terram. LXX: Sicut mons impiorum consurget Dominus, et erit in ualle Gabaon, cum furore faciet opera sua, amaritudinis opus et furor eius quasi alienis abutetur: et aliena amaritudo eius. Et uos nolite letari, ne confortentur uincula uestra, quia consummatas et abbreuiatas res audiui a Domino Deo Sabaoth, quas facturus est super omnem terram. Lapidem pretiosum in fundamentis Sion positurum se Dominus repromisit, ut subuerteret  grando mendacium et impiorum spem; fedusque cum morte et pactum cum inferno tempestas ualida deleret. Quem quia suscipere illusores principes noluerunt, sicut quondam contra Allophylos, regnante Dauid, in monte diuisionum, qui Hebraice appellabatur [Al. appellatur] PHARASIM , Dominus concidit aduersarios suos, unde et locus nomen accepit. Et sicut in ualle Gabaon, sub Iesu principe, quando fiducia habitantis in se Dei locutus est: Stet sol in Gabaon, et luna contra uallem Aialon [Al. Elon] : et stetit sol spatio unius diei; multique de alienigenis perierunt: sic contra impios et illusores irascetur Dominus, ut faciat opus suum. [c 1Kb] Non est enim opus Domini perdere quos creauit; sed facere opus alienum, quod ad crudelitatem  magis quam ad clementiam pertinet. Rursumque id ipsum aliis uerbis repetit, ut operetur opus suum. Non est opus eius punire peccantes, sed peregrinum, et alienum ab eo, ut puniat qui Saluator est. Quoniam igitur de patientia sua resurrecturus est Dominus, et nequaquam parciturus: sicut non pepercit in monte Pharasim, et in ualle Gabaon: moneo uos, o uiri illusores, ut nequaquam rideatis de prophetis meis, et non putetis uentura que nuntiant, ne si permanseritis in illudendo, constringantur uincula peccatorum uestrorum (Funibus enim peccatorum  suorum unusquisque constringitur , siue captiuitatis uobis tempus adueniat. Siquidem quod Dominus tempore differebat uincula, captiuitatem atque supplicia, siue ultimum iudicii diem, iam rebus expleturus est, et consummaturus, et abbreuiaturus. Itaque ego propheta que a 384 Domino Deo omnipotente futura cognoui super uniuersam terram, hec uobis nuntio, ut imminentem iram penitentia preueniatis. Iuxta LXX ipse Dominus quasi mons impiorum dicitur surrecturus et futurus in ualle Gabaon, ut faciat opera sua, que omnia unum opus est amaritudinis: quod nequaquam uideatur esse blasphemum. Non enim dicit futurum Dominum montem impiorum, sed quasi montem, qui impiis et sustinentibus uideatur esse grauissimus.  Quomodo si filius negligens et alter egrotus, patrem et medicum potent esse crudeles, si eos uerberibus atque cauterio discipline restituant sanitati. Consurget enim Dominus et erit in ualle Gabaon, propter eos qui cum ob peccata in humili consistant loco, propter tumorem animi eriguntur in superbiam. Gabaon enim, collis interpretatur: ut faciat opera sua que sunt opera amaritudinis; quando cogitur mutare clementiam, et pro dulci, amarus efficitur. Igitur uos qui hec estis aliquando passuri, nunc nolite letari illa letitia qua gaudebat et diues in conuiuio purpuratus, et Lazarum pauperem negligens : ne forte fiant uestra uincula fortiora. Que enim facturus est Dominus, et rebus suam sententiam completurus, hec ego et audiui, et  uobis omnia nuntiaui. Quodque intulit: Supra omnem terram, iuxta historiam, Iudee terminos intellige; iuxta anagogen, totius mundi.

 Auribus percipite et audite uocem meam: attendite et audite eloquium meum. Numquid tota die arabit arans ut serat, proscindet et sarriet humum suam? Nonne cum adequauerit faciem eius, seret gith, et cyminum sparget, et ponet triticum per ordinem, et hordeum, et milium, et uiciam in finibus suis? Et erudiet illum in iudicio; Deus suus docebit illum. Non enim in serris triturabitur gith, nec rota plaustri super cyminum circuibit; sed uirga excutietur gith, et cyminum baculo: panis autem comminuetur. uerum non in perpetuum triturans triturabit illum, neque uexabit eum rota plaustri, neque ungulis suis  comminuet eum. Et hoc a [a 1Kb] Deo exercituum exiuit, ut mirabile faceret consilium, et magnificaret iustitiam. LXX: Auribus percipite et audite uocem meam: attendite et audite sermones meos. Numquid 385 tota die arabit qui arat, aut sementem preparabit antequam preparet terram? Numquid [b 28Kb] cum adequauerit faciem eius, tunc seminabit gith et cyminum, et rursum seminabit triticum, et hordeum, et milium, et far in finibus tuis, et erudieris iudicio Dei,  et letaberis? Non enim cum duritia mundatur gith, neque rota plaustri circuit super cyminum; sed uirga excutitur gith, et cyminum cum pane comeditur. Neque enim in sempiternum ego irascar uobis: nec uox amaritudinis mee conculcabit uos, et hec a Domino sunt egressa portenta. Inite consilium, exaltate uanam consolationem. Ad eosdem nunc etiam loquitur, quibus supra dixerat: Audite uerbum Dei, uiri illusores, qui dominamini super populum meum qui est in Ierusalem: et precipit eis, ut uocem eius audiant, et eloquium illius diligenter attendant. Numquid, ait, agricola semper arabit, ut sementem iaciat? Nonne prius proscindet humum, et uomere sulcos reuoluet, iacentesque glebas rastro franget et sarculo: ut cum adequauerit superficiem terre, et  dura prius arua mollierit, tunc spargat gith, siue cyminum; seratque triticum, et hordeum, et milium, et far in finibus suis, iuxta uarietatem terre et temporum: neque enim simul omnia seminantur. Pro farre quod Greci uocant, [c 1Kb] quidam uiciam intelligunt. Ipsumque agricolam, id est, satorem erudit Deus naturaliter iudicio suo, et docet illum ut sciat quam cui sementi culturam adhibeat. Denique cum metendi tempus aduenerit, gith et cyminum, que infirmiora sunt semina, non rotis plaustrorum teruntur, que in serrarum similitudinem ferree circumaguntur et trahuntur super demessas segetes; sed uirga excutiuntur et baculo, que uulgo flagella dicuntur. Panis autem, id est, triticum de quo efficitur panis, rotis ferreis teritur, et omnis  eius stipula comminuitur in paleas. uerumtamen non semper uexatur et teritur, nec omni tempore rotarum ungulis comminuitur; pro quibus in Hebraico dicitur equis earum: ut quia ungulas rotarum dixerat, metaphoram seruaret in reliquis. Quidam uolunt ex eo quod ungulas et equos nominauit, ostendi equarum greges, qui ad terenda frumenta 386 areis immitti soleant: sed non poterat Scriptura dicere, quod Iudea prouincia non habebat. Hoc autem, id est, ut gith et cyminum uirga excutiantur et baculo: frumentum hordeumque, et far, fortasse et milium, rotis ferreis conterantur, non in perpetuum Dei iudicium est, qui in omnibus ostendit mirabile consilium suum, et iustitie magnitudinem monstrat in cunctis. Hec diximus,  ut facilius sensum pro quo ista dicuntur, possimus intelligere. Deus uarie genus dispensat humanum, nunc punit, nunc miseretur: nunc corripit, nunc defendit; id est, nunc arat, nunc serit, nunc maturas fruges metit, et demessas in areis terit, orbemque suum gubernat ut uoluerit. Gith et cyminum, id est, omnes gentes que non receperunt eius notitiam, nec Legis habuere precepta, uirga emendat et baculo: frumentum autem, id est, populum Iudeorum  magnis torquebit suppliciis. Cui enim plus creditur, plus exigetur ab eo. Et seruus, qui scit uoluntatem Domini sui, et non fecerit eam, uapulabit multis ; et in alio loco scriptum est: Potentes potenter tormenta patientur . uerumtamen non eos torquebit in perpetuum. Aliud enim est esse impium, aliud peccatorem. Quod nos de gentibus et Iudeis interpretati sumus, alii exponunt super populo et Sacerdotibus, quod uulgus indoctum in die iudicii quasi gith et cyminum corripiatur uirga et baculo; sacerdotes autem qui habuerunt clauem scientie, magnis suppliciis torqueantur: et hoc Domini fiat iudicio, qui ostendit in cunctis mirabile consilium suum et iustitie ueritatem, ut qui plus acceperunt, plus exigatur ab eis. Pro eo quod  nos interpretati sumus: in uirga excutietur gith, et cyminum in baculo, nescio quid uolentes LXX transtulerunt: cyminum autem cum pane comeditur. Denique et ueteres Grecie interpretes Hebraicum disserentes, de hoc sermone tacuerunt, quia forsitan quid dicerent non habebant. Illud autem in quo nos iuxta Hebraicum posuimus: uerum non in perpetuum triturans triturabit illum, neque uexabit illum rota plaustri, nec ungulis suis comminuet eum, LXX non iuxta 387 uerbum, sed iuxta sensum interpretati sunt: Neque enim ego in sempiternum irascar uobis, nec uox amaritudinis mee conculcabit uos: ostendentes futura peccatoribus, post tormenta, refrigeria, et hec quasi portenta atque mirabilia egressa esse a Domino. Unde precipitur peccatoribus qui postea  puniendi sunt, ut ineant consilium, et exaltent consolationem suam, nequaquam uanam, ut a LXX additum est, sed absolute consolationem. Numquam enim Deus preciperet, ut exaltarent uanam consolationem suam, que eis non erat profutura.

 ue Ariel, Ariel ciuitas, quam expugnauit Dauid. Additus est annus ad annum, solemnitates euolute sunt. Circumuallabo Ariel, et erit tristis et merens; et erit mihi quasi Ariel. Et circumdabo quasi spheram in circuitu tuo, et iaciam contra te aggerem, et munimenta ponam in obsidionem tuam. Humiliaberis, de terra loqueris, et de humo audietur eloquium tuum, et erit quasi pythonis de terra uox tua, et de humo eloquium tuum mussitabit. Et erit sicut puluis tenuis multitudo uentilantium te, et sicut fauilla pertransiens multitudo eorum qui contra te  preualuerunt. Eritque repente confestim: a Domino exercituum uisitabitur in tonitruo et commotione terre, et uoce magna turbinis et tempestatis, et flamme ignis deuorantis. Et erit sicut somnium uisionis nocturne multitudo omnium gentium, que dimicauerunt contra Ariel, et omnes qui militauerunt, et obsederunt, et preualuerunt aduersus eam. Sicut somniat esuriens et comedit, cum fuerit experrectus [uulg. expergefactus], uacua est anima eius; et sicut somniat sitiens et bibit, postquam euigilauerit [uulg. fuerit expergefactus],  lassus adhuc sitit, et anima eius uacua est: sic erit multitudo omnium gentium que dimicauerunt contra montem Sion. LXX: ue Ariel, Ariel ciuitas quam expugnauit Dauid. Congregate genimina, annum super annum comedite, comedetis enim cum Moab: coangustabo enim Ariel, et erit fortitudo illius et diuitie mihi, et circumdabo sicut Dauid super te: et mittam uallum in circuitu tuo, et ponam per gyrum tui turres, et humiliabuntur in terram sermones tui: et in terram occident uerba tua. Et erit sicut loquentium de terra uox tua, et usque ad pauimentum uox tua infirmabitur. Et erunt sicut puluis 388 de rota diuitie impiorum: et sicut fauilla que rapitur, multitudo eorum qui te oppresserunt: eritque in puncto repente a Domino sabaoth. uisitatio enim erit cum tonitru, et commotione et  uoce magna, tempestas ualida, et flamma ignis deuorans. Et erunt quomodo uidentis somnium nocte, diuitie omnium gentium que militauerunt contra Ariel: et omnes qui pugnauerunt contra Ierusalem, et uniuersi qui congregati sunt super eam, et afflixerunt eam. Eruntque sicut qui in somnis esuriunt et comedunt: cumque surrexerint, uanum est somnium eorum, et sicut qui per somnium sitit et bibit, cum surrexerit, adhuc sitiet, et anima eius frustra sperauit: sic erunt diuitie omnium gentium que militauerunt contra montem Sion. Pro eo quod nos interpretati sumus, ue, in Hebreo scriptum est OI , quod apud eos interdum uocatiuo casu dicitur, ut non plangat Ariel, sed uocet; licet in presenti loco pro planctu accipiendum sit. Ariel quoque interpretatur leo Dei; et pro ciuitate  quam Aquila interpretatus est, , hoc est, oppidulum, siue uiculum, in Hebreo legunt CARIATH , quod proprie uillam significat, et lingua Syra dicitur [a 1Kb] Cartha, unde et uilla siluarum appellatur CARIATH IARIM . Denique et in superioribus  ubi legimus: Quomodo facta est meretrix ciuitas fidelis Sion? pro ciuitate, Cariath scribitur, id est, uilla: quam nos ut translationem Aquile exprimamus ad uerbum, ciuitatulam possumus dicere. Igitur Ariel, id est, leo Dei, quondam fortissima uocatur Ierusalem: siue ut alii arbitrantur, templum et altare Dei quod erat in Ierusalem. Quodque sequitur: Quam expugnauit Dauid, pro quo interpretatus est Symmachus, castrum Dauid, et Theodotio, circumuallatio Dauid, in Hebreo legitur  HANA , quod eruditissimus Hebreorum, habitaculum [b 1Kb] significare uoluit. Si igitur legerimus: quam expugnauit Dauid, ad illud tempus referamus, quando cepit Dauid arcem Sion, repugnantibus cecis et claudis, et primus Ioab domatum excelsa conscendit . Si autem iuxta Symmachum et Theodotionem, hoc sentiendum, quod Dauid eam instaurauerit atque munierit, additus est annus ad annum, siue subtractus, ut 389 interpretatus est Aquila; et solemnitates euolute sunt. Subuerso enim templo, et Iudaica religione  sublata, omnis eorum festiuitas periit. Dicitque se Dominus circumuallare Ariel Babylonio exercitu, et fore eam tristem atque merentem, quando ab eis diruta fuerit. Rursumque sub Iesu filio Iosedec sacerdote magno, et Zorobabel filio Salathiel, Esdraque et Neemia, quando prophetauerunt Aggeus et Zacarias, fore eam quasi Ariel, quod habeat antiqui templi similitudinem, sed magnificentiam ornamentumque non habeat. Secundo quoque Dominus comminatur, quod circumdet Arielem sphera, et iaciat contra eam aggerem, et munimenta ponat in obsidionem eius, et compleatur illud quod ipse plangens Ierusalem loquitur in Euangelio: Si scires ea que ad pacem sunt tibi, quoniam uenient dies super te, et circumdabunt te inimici tui uallo, et obsidebunt te, et in  terram humiliaberis . Et Ierusalem erit conculcata a nationibus usque ad consummationem temporis gentium. Aliis enim uerbis eadem propheta nunc dicit, quod humiliata de terra loquatur, et de humo audiatur eloquium eius; et sit quasi pythonis de terra uox illius, et de humo instar passerum mussitet, ut per hec uerba significet magorum [a 13Kb] , per quam animas euocare dicuntur, et tenues umbrarum, immo demonum, audire uoces. Denique pro pythone, Aquila magum interpretatus est, qui Hebraice dicitur [b 1Kb] CHEB , pro quo LXX de terra loquentes, transtulerunt. Quibus uerbis indicatur ruinam templi usque ad consummationem permansuram mundi, quod collapsum in cineres, nequaquam ultra suscitetur. Tantus autem, o Ariel,  te Romane potentie uallabit exercitus, et innumerabili pulueri comparetur ut fauille per erem uolitanti. Unde non imbecillitatem eorum pulueri comparat et fauille, qui contra eos militauerunt; sed multitudinem que arenis innumerabilibus exequatur. Et hoc erit repente confestim, ut in media pace, subita sub Nerone bella consurgant, et Dominus exercituum uisitet Ierusalem 390 in tonitru, et in commotione terre, et in turbine tempestatis, et in flamma ignis deuorantis, per quod templum significat comburendum. Romani autem qui, superatis Iudeis et subuersa Ierusalem sub Tito et uespasiano, de uasis quondam Dei manubias obtulerunt [Al. abstulere] Capitolio; sueque uirtutis et potentie numinum, non ire Dei putauerunt esse quod fecerant,  quasi in somnio et in nocturna uisione omnes diuitias possidebunt. Et quomodo qui esurit dormiens in somnis se uesci putat, et qui sitit, arentibus siti faucibus flumina bibit, cumque euigilauerit ardentior sitis fit, que cassa potione delusa est: sic multitudo uniuersarum gentium, que Romane subdite potestati dimicauerunt contra montem Sion, habebunt quasi in umbra, et nube, et somnio noctis  diuitias, quas maturo interitu derelinquent. In eo loco ubi nos posuimus, omnes qui militauerunt et obsederunt et preualuerunt aduersus eam, LXX transtulerunt, et omnes qui militauerunt contra Ierusalem, quod in Hebraico non habetur. In principio quoque huius capituli ubi nos diximus: Additus est annus ad annum, siue subtractus, illi interpretati sunt: congregate fructus, uel genimina, annum super annum: manducate, comedetis enim cum Moab. Et est sensus, antequam annus Domini acceptabilis predicationis eius adueniat, immo duo anni, de quibus in Cantico Habacuc iuxta Hebraicum legimus: In medio duorum temporum cognosceris , seminate uobis in lacrymis, ut metatis in gaudio . Scriptum est in Euangelio secundum  Ioannem, per tria Pascha Dominum uenisse in Ierusalem, que duos annos efficiunt . Quod autem sequitur: Comedetis enim cum Moab, in Hebraico non habetur. De quo possumus dicere, quod nisi fructus sibi penitentie congregauerint, incipiant cum his comedere qui non ingrediuntur Ecclesiam Domini usque in eternum. Cetera in quibus uidentur discrepare, manifesta sunt: et ex his que exposuimus, facilis eorum interpretatio est. Scio me legisse Ariel interpretari, lux mea Dei, quod longe 391 aliter est. Hic enim prima syllaba per ALEPH et RES  scribitur: lux autem que Hebraice dicitur OR, inter ALEPH et RES mediam habet litteram uAU, que in presenti nomine non habetur. Omniaque que nunc dicuntur contra Ariel, referunt  ad hereticos, qui doctrinam suam Dei estimant lucem, et expugnandi sunt a uero Dauid: omnesque solemnitates eorum auferende, et gaudium presens futura tristitia commutandum: quibus precipiat Deus ut agant penitentiam, ne incipiant comedere cum Moabitis, et similes esse gentilium. Ipse enim expugnabit Ariel, et omnem uirtutem eorum atque diuitias suo circumdabit exercitu. Turribusque, hoc est, magistris Ecclesie humiliabit in terra sermones eorum, ut nequaquam ponant in celum os suum, sed scribantur in terra, loquanturque de terra, et fiant quasi puluis excussus rota: omnesque diuitie impiorum puncto et momento temporis comparentur, quando uisitauerit eos in sua maiestate, descendens in turbine et tempestate et igne supplicii; et intellexerint  omnes diuitias suas, pompamque sermonum et argumentorum strophas, frustra comedentis et bibentis somnio comparari: qui militauerunt contra Ierusalem, uisionem pacis: siue aduersum Ariel, leonem fortissimum, et ad extremum contra montem Sion, super quem Ecclesie ciuitas sita latere non potest.

 Obstupescite et admiramini: fluctuate  et uacillate, inebriamini, et non a uino, mouemini, et non ebrietate. Quoniam miscuit uobis Dominus spiritum soporis: claudet oculos uestros, prophetas et principes uestros qui uident uisiones, operiet. Et erit uobis uisio omnium sicut uerba libri signati, quem cum dederint scienti litteras, dicent: lege istum, et respondebit, non possum: signatus enim est. Et dabitur liber nescienti litteras, diceturque ei, lege: et respondebit, nescio litteras. Pro soporis spiritu, LXX, compunctionem: Theodotio, mentis excessum: Aquila, , id est, grauem somnum interpretatus est; qui Hebraice dicitur THARDEMA , quem in Adam missum a Deo Scriptura commemorat , quando de costa lateris eius mulier effecta est. Et 392 Ionas hoc eodem somno stertebat in naui  . Omnis autem prophetia post subuersionem Ierusalem et templi, id est, Ariel contra scribas et phariseos est, qui habentes clauem scientie, nec ipsi intreunt, nec uolentes alios introire permittunt. Et precipitur eis, ut stupore atque miraculo, immo iuxta Septuaginta dissolutione totius corporis et mentis excessu inebrientur, atque moueantur et fluctuent: uacillantes non uino nec sicera, sed spiritu soporis, siue compunctionis Domini, ut intelligentes malum suum, agant aliquando penitentiam, dicantque cum propheta: uersatus sum in infirmitate, dum configitur mihi spina . Scitote ergo, o scribe et pharisei, qui estis principes Iudeorum, quod reddat uobis Dominus uicissitudinem uestram. uos enim audientes Dominum Saluatorem,  intelligere noluistis, et clausistis oculos uestros, ne eum uideretis, et aures aggrauastis, ne audiretis. Ideo et ille claudet oculos uestros, qui sunt prophete, per quos scientiam Dei uidebatis. Siue uestros oculos claudet et prophetarum, qui sunt principes uestri. Lex enim et prophete usque ad Ioannem Baptistam : ut uobis non uidentibus, illi uideant, de quibus inferior sermo  testatur: Et audient in die illo surdi uerba libri [a 1Kb] , et oculi cecorum uidebunt et exsultabunt. In iudicium enim uenit Dominus, ut uidentes Iude non uideant; et qui ceci erant, populus scilicet nationum, uideant et Dominum contemplentur . Unde significanter non dixit, quod uisio omnium prophetarum signata sit cunctis legentibus; sed uobis, inquit, erit  signata quibus nunc loquor, quibus hec futura prenuntio: siue oculos principum uestrorum, qui se iuxta Septuaginta abscondita et arcana uidere iactabant, claudet in perpetuum. Eritque, ait, uobis omnis Scriptura sancta clausa atque signata, ut uos qui [b 1Kb] Legis litteras, et prophetarum uaticinia nosse uos existimatis, et diebus ac noctibus uolumina Scripturarum indefesso ore meditamini, non intelligatis quod legitis, sicut in Apocalypsi Ioannis scribitur: Quis est dignus aperire librum, et soluere signacula  eius ? Cumque 393 nullus fuisset inuentus qui aperiret signacula, flesse se dicit; et Dei [c 1Kb] tandem ad se meruisse sermonem: Noli flere: ecce uicit leo de tribu Iuda radix Dauid, ut aperiat librum; et soluat signacula eius. Leo autem de tribu Iuda, Dominus iehsu Christus est, qui soluit signacula libri, non proprie unius, ut multi putant, psalmorum Dauid, sed omnium Scripturarum, que uno scripture sunt Spiritu sancto; et propterea unus liber appellantur. De quo Ezechiel mystico sermone testatur , quod scriptus fuerit intus et foris; in sensu et in littera. De quo et Saluator loquitur in psalmis: In capitulo libri scriptum est de me ; non Ieremie, non Isaie, sed in omni Scriptura sancta, que unus liber appellatur.  Magistris igitur Iudeorum usque in presentem diem nequeuntibus legere et aperire signacula, et mysteria pandere Scripturarum, si dederis eum librum indocto populo, qui a suis preceptoribus deuoratur, fatebuntur nescire se litteras, et idcirco legere non posse. Atque e duobus malis multo leuius est legis imperitiam confiteri, quam iactare prudentiam; et non posse scire quod dicitur.

. Et dixit Dominus: Pro eo quod appropinquat populus iste ore suo, et labiis suis glorificat me; cor autem eius longe est a me, et timuerunt me mandato hominum, et doctrinis. Ideo ecce ego addam ut admirationem faciam populo huic miraculo grandi et stupendo: peribit enim sapientia a sapientibus eius, et intellectus prudentium illius abscondetur.  LXX: Et ait Dominus: Appropinquat mihi populus iste ore suo, et labiis suis honorat me; cor autem eius longe est a me: frustra colunt me, docentes hominum precepta atque doctrinas. Propterea ecce adiiciam ut transferam populum istum: transferam enim illos, et perdam sapientiam sapientium, et intellectum prudentium abscondam. Hoc testimonio abusus est Dominus contra Phariseos in Euangelio Matthei, dicens: Quare et uos preteritis mandatum Dei propter traditiones uestras . Et iterum: Hypocrite, bene prophetauit de uobis Isaias, dicens: Populus iste labiis me honorat, cor autem eius longe est a me. Frustra autem colunt me docentes doctrinas et precepta hominum . In quo notare debemus illud quod plerumque 394 admonuimus, Euangelistas  et Apostolos, non uerbum interpretatos esse de uerbo; nec LXX Interpretum auctoritatem secutos, quorum editio illo iam tempore legebatur; sed quasi Hebreos et instructos in Lege, absque damno sensuum suis usos esse sermonibus. Appropinquat autem populus Iudeorum ore et labiis suis Deo; quia unius Dei cultum habere se gloriatur et respuere idola; sed cor eius longe est ab eo, quia non recipit Dominum Iesum Christum. Qui enim non recipit Filium, non recipit Patrem. Simulque  discamus quomodo aliquis appropinquet Deo, uel longe fiat ab eo. Qui et per Ieremiam loquitur: Deus appropinquans ego, et non de longe dicit Dominus . Appropinquamus autem Deo mente, non corpore; sicut et de Moyse legimus: Appropinquauit Moyses solus ad Deum: ceteri autem non appropinquabant . Orabat enim Deum in spiritu et ueritate, et accedebat ad eum sensu et spiritu. Hi autem de quibus scribitur quod tollantur ab utero, et erudiantur a puero usque ad senectutem; et in Lege Dei die ac nocte [Al. media nocte] meditentur, non appropinquant Deo, quia traditiones Phariseorum Scribarumque suscipiunt, que eos longe faciunt a Deo, et sunt sepulcra dealbata, que foris uidentur esse  pulchra, intus autem plena sunt ossibus mortuorum: qui elegerunt Barabbam, et Dominum respuerunt : Propterea additurum se esse comminatur, iuxta LXX, ut nequaquam in Assyrios et Babylonios eos transferat, sed in toto orbe dispergat. Iuxta Hebraicum, admirationem magnam populo Iudeorum stupendumque miraculum facturum esse se dicit; ut perdat eorum sapientiam qui non receperunt Dei uirtutem Deique sapientiam, et intellectum prudentium abscondat et celet: ne scilicet eum reperiant qui in littera continetur. De hoc loco Apostolus Paulus scribens ad Corinthios posuit testimonium: Perdam sapientiam sapientium, et intellectum prudentium reprobabo : aliis uerbis eumdem sensum edisserens: non quod Deus  sit inimicus sapientie cuius pater est, et per quem omnis est in hominibus sapientia; sed cum additamento posuit, ut in Hebraico est, sapientium populi et 395 prudentium illius, id est, populi Iudeorum. Et reuera grande miraculum Deus fecit in populo post aduentum Domini Saluatoris, ut uno atque eodem tempore arderet Ierusalem, templumque corrueret, et omnis magistrorum scientia tolleretur; impleto illo quod supra dictum est: : Ecce Dominator Dominus sabaoth auferet ab Ierusalem et a Iuda ualidum et ualidam: omnem fortitudinem panis, et omne robur aque; gigantem et hominem bellatorem, et iudicem, et prophetam, et coniectorem et senem, et quinquagenarium, et admirabilem consiliarium, et sapientem architectum, et prudentem  auditorem, et cetera, que propheticus sermo contexuit. [a 1Kb]

 ue qui profundi estis corde, ut a Domino abscondatis consilium, quorum sunt in tenebris opera, et dicunt: Quis uidet nos, et quis nouit nos? Peruersa est hec uestra cogitatio, quasi si lutum contra figulum cogitet, et dicat opus factori suo: non fecisti me; et figmentum dicat fictori suo: non intelligis. LXX: ue qui profundum consilium faciunt, et erunt in tenebris opera eorum, et dicunt: Quis uidet nos? quis sciet nos, et que nos facimus? nonne ut lutum  figuli reputabimini? Numquid dicet factura factori suo, non sapienter me fecisti, aut figmentum fictori suo, non tu me fecisti? Aduersum eosdem de quibus supra dixerat, perdam sapientiam sapientium, et intelligentiam prudentium reprobabo, siue ut propheta scribit, abscondam: nunc etiam Dei sermo dirigitur, qui sapientes sunt in semetipsis, et in conspectu suo prudentes. De quibus rectissime illud intelligi potest: Defecerunt scrutantes scrutinio ; cum scriptum sit de Dei sapientia: Si enim quis perfectus fuerit in filiis hominum absque tua sapientia, in nichil reputabitur . Qui idcirco arbitrantur Deum sua nescire consilia, quia in tenebris sunt opera eorum, et dicunt: Quis uidet nos? et quis noui nos? Hec autem dicunt et sapientes huius seculi,  et hereticorum magistri, et Iudeorum Pharisei, quod nullus eos intelligat; non recordantes eius quod ad Deum dicitur: Tenebre non obscurabuntur a te: et nox sicut dies illuminabitur . Et: Sicut tenebre eius, ita et lux eius . Hoc errore decepti Adam et Eua, audientes sonitum pedum deambulantis in paradiso 396 Dei, absconderunt se sub arbore, [b 1Kb] in qua erat scientia boni et mali; ac Cain quoque dicens: Si eiicis me hodie a facie tua, abscondar , simili stultitia Deum arbitratus est ignorare. Et per Amos de impiis et peccatoribus dicitur: Si absconderint se ab oculis meis in profundo maris: ibi mandabo draconi, e mordebit eos . Unde quamuis aliquis sapiens sit et feruentioris ingenii, si non habuerit Dei  sapientiam atque doctrinam, dicamus de eo: Nis Dominus edificauerit domum, in uanum laborauerum qui edificant eam. Nisi Dominus custodierit ciuitatem, in uanum uigilabit qui custodit eam . Cui nos faciamus simile: [c 1Kb] Nisi Dominus adiuuerit scientiam, in uanum laborat qui se putat esse sapientem. Nisi Dominus omni custodia seruauerit cor nostrum, in uanum uigilat qui putat illud sua diligentia posse seruari. Peruersa est, inquit, hec uestra cogitatio, ut factorem putetis nescire quod fecit, et Creatorem ignorare creaturam suam, quasi si lutum et opus dicat figulo et factori suo, non me fecisti, uel non me bene fecisti, nec intelligis facturam tuam. Hoc testimonio aliis uerbis Apostolus utitur ad Romanos ubi de Dei profunda scientia disputat, et hominum  uult calumniam confutare: O homo, tu quis es qui respondeas Deo? Numquid dicit figmentum fictori suo, quare me fecisti sic? An non habet potestatem figulus de eodem luto aliud uas facere in honorem, aliud in contumeliam . In quibus cunctis illa semper obseruanda est regula: Euangelistas et Apostolos absque damno sensuum interpretatos in Grecum ex Hebreo, ut sibi uisum fuerit.

 Nonne adhuc in modico et in breui conuertetur Libanus in Charmel: et Charmel in saltum reputabitur? Et audient in die illa surdi uerba libri; et  de tenebris et caligine oculi cecorum uidebunt. Et addent mites in Domino letitiam: et pauperes homines in Sancto Isrel exsultabunt: quoniam defecit qui preualebat. Consummatus est illusor: et succisi sunt omnes, qui uigilabant super iniquitatem. Qui peccare faciebant homines in uerbo, et arguentem in porta supplantabant; et declinauerunt frustra a iusto. Respondeant Iudei et amici simplicis tantum historie, qui fructus non querunt in arbore, sed folia 397 tantum umbramque uerborum, que cito arescit et deperit, quomodo in aduentu Domini Saluatoris  Libanus mons Phenicis uersus sit atque translatus  in montem Carmelum? qui Hebraice CHERMEL  dicitur; et in confinio Palestine atque Phenicis Ptolemaidi imminens: licet et alius in Scripturis sanctis mons Carmelus appelletur, in quo fuit Nabal Carmelius , homo stultus et iniquus, qui uxorem habuit Abigail, que mortuo uiro, nupsit Dauid; illo enim uiuente, uirum Dauid accipere non poterat; ne uocaretur adultera si foret alteri uiro sociata; et quomodo Charmel in saltum, et infructuosa ligna reputetur? Quod cum dicere non potuerint, audiant Libanum, qui interpretatur dealbatio, referri ad populum gentium, qui lotus in Domino et purgatis sordibus pristinis, totus mundus ascendens, sub [Al. super] Ecclesie persona innititur Saluatori, et de eo in Cantico Canticorum dicitur: Que est  ista que ascendit dealbata, innitens super fratruelem suum : et istum populum transferri in Charmel, hoc est, in circumcisionis scientiam, ut spiritualis et uere circumcisionis mysteria recognoscat: et in loco sit quondam populi Iudeorum: illos autem qui Christum suscipere noluerunt reputari in saltum, et in arbores steriles, que non possunt cum lignis fructiferis laudare Dominum. Cum autem Libanus in Charmel, et Charmel in saltum fuerit commutatus, tunc qui prius surdi erant, et uerba libri prophetici audire non poterant (de quo supra diximus, quod omnis Scriptura sancta unus liber appelletur, dicente Ecclesiaste  audient,  et loquentur, quibus Saluator dicet: Ephphetha [Al. Effetha], quod interpretatur, adaperire . Quodque nos uertimus, de tenebris et caligine oculi cecorum uidebunt, quorum facilis interpretatio est; Aquila et Theodotio et Symmachus transtulerunt: Tenebras et caliginem oculi cecorum uidebunt: ut ostenderent gentium populo, qui prius cecus erat, Christi sacramenta pandenda, iuxta illud quod dicitur: Tenebrosa aqua in nubibus eris . Et in eodem psalmo de Deo scriptum est: 398 Posuit tenebras latibulum suum . Et in Prouerbiis legimus: Hec audiens sapiens sapientior erit: et prudens gubernationem  possidebit: et intelliget parabolam et tenebrosum sermonem, dicta sapientium et enigmata . Denique et Moyses ut intelligeret et uideret Deum , in nubem ingressus est et in caliginem, de qua in Psalmo dicitur: Caligo sub pedibus eius . Cum autem prius ceci uel mystica queque conspexerint, uel de cecitate et tenebris oculos leuauerint ad uidendum, ut sedentibus in tenebris et umbra mortis oriatur lumen uerum: tunc mites de quibus scriptum est: Beati mites, quoniam ipsi possidebunt terram : siue pauperes, quorum princeps in psalmis ait: Hic pauper clamauit, et Dominus exaudiuit illum ; et, qui iudicabit pauperes populi, et saluos faciet filios pauperum , de quo dicitur ad Iudeos:  Consilium pauperis spreuistis, addent in Domino letitiam, ut qui gloriatur, in Domino glorietur ; et pauperes homines siue desperati ab hominibus atque contempti, qui legis prius notitiam non habebant, in Sancto Isrel exsultabunt, qui ait: Sancti estote, quoniam ego sanctus sum . Omnisque est exsultatio: quoniam defecit qui preualebat. Consummatus est illusor, siue arrogans, et superbus, qui dixerat: Fortitudine faciam et sapientia, auferam fines gentium et fortitudinem earum uastabo; qui omnibus illudebat, in tantum ut sanctus quoque diceret: Lumbi mei repleti sunt illusionibus . Et succisi sunt, siue deleti omnes qui uigilabant super iniquitatem, quorum propter malas uigilias non dormitat interitus: qui peccare faciebant  uniuersum hominum genus in uerbo blasphemie, ut negarent uerbum Dei, et in celo ponerent os suum. Significat autem demones, qui nequam ipsi, omnes faciebant homines in sermone peccare, uariis dogmatibus blasphemantes, et arguentem in porta atque iudicio, quantum in se erat, supplantabant, et a iustitia declinare faciebant, qui erat in portis filie Sion, exaltatus de portis mortis; et corripiebat eos qui oderant in portis arguentem. Que nos super diabolo et angelis eius intelleximus, Nazarei contra Scribas et Phariseos dicta arbitrantur, quod defecerint , qui prius illudebant populo traditionibus pessimis; et ad decipiendos simplices die noctuque uigilabant, qui peccare faciebant 399 homines in uerbo Dei, ut Christum Dei Filium  negarent.

 Propter hoc hec dicit Dominus ad domum Iacob, qui redemit Abraham: Non modo confundetur Iacob: nec modo uultus eius erubescet: sed cum uiderit filios suos, opera manuum mearum, in medio sui sanctificantes nomen meum: et sanctificabunt sanctum Iacob, et Deum Isrel predicabunt; et scient errantes spiritu intellectum, et mussitatores discent Legem. LXX: Propterea hec dicit Dominus super domum Iacob, quam superauit ex Abraham: Non modo confundetur Iacob: neque nunc faciem mutabit; sed cum [a 16Kb] uiderit filios suos opera mea: propter me sanctificabunt  nomen meum, et sanctificabunt sanctum Iacob: et Deum Isrel timebunt: et scient qui errant spiritu, intelligentiam: et mussitatores discent obedientiam, quodque sequitur  et lingue balbutientes discent loqui pacem ** obelo prenotandum est. Cum audierint, inquit, surdi uerba libri, et oculi cecorum uiderint: Libanusque conuersus fuerit in Charmel, et Charmel reputatus in saltum, ita ut mites et pauperes letentur in Domino, et superbus illusorque deficiat: tunc confundetur Iacob qui modo interim non confunditur. Significat autem Isaie tempora. Et uultus illius erubescet, ut rubor atque confusio occasio sit salutis, precipue cum uiderit filios suos, id est, Apostolos et apostolicos uiros, qui fuerunt de genere Iudeorum, in medio nationum Domini perpetrare uirtutes,  et Christi nomen gentibus predicare, et dicere: Pater noster, qui es in celis, sanctificetur nomen tuum . Illi enim sanctificabunt Sanctum qui ortus est de Iacob, et Deum Isrel docebunt in gentibus, ut idolis derelictis, dicant: quam falsa possederunt patres nostri idola, et non est in illis qui pluat; et tunc scient qui nunc errant spiritu, intelligentiam Dei, et qui quondam in solitudine murmurabant contra Dominum, discent Legem, cuius prius notitiam non habebant. Si enim recepissent Moysem, recepissent et Dominum Iesum Christum, quia Moyses de illo loquebatur. Quod in principio capituli iuxta Hebraicum transtulimus: Hec dicit Dominus ad domum Iacob, qui redemit quondam Abraham, et eduxit de Chaldeis, et in terram repromissionis induxit  , perspicue patet. Illud autem quod Septuaginta transtulerunt: Hec dicit 400 Dominus super domum Iacob quam separauit ex Abraham, sic intelligi potest, quod Scribas et Phariseos, qui Dominum blasphemabant, separauerit ab Abraham, qui uidit diem Domini, et letatus est . Si enim fuissent filii Abraham, fecissent opera Abraham. Et Apostolus disputat eos appellandos filios Abraham , qui habuerint similitudinem fidei Abraham, hoc est, populum gentium, qui non ex operibus, sed ex fide Abraham filius appellatus est.

 ue filii desertores, dicit Dominus: ut faceretis consilium, et non ex me: et ordiremini telam, et non per Spiritum meum: ut adderetis peccatum super peccatum. Qui ambulatis, ut  descendatis in Aegyptum: et os meum non interrogastis, sperantes auxilium in fortitudine Pharaonis, et habentes fiduciam in umbra Aegypti. Et erit uobis fortitudo Pharaonis in confusionem, et fiducia umbre Aegypti in ignominiam. Erunt enim in Tanis principes tui: et nuntii tui usque Hanes [Al. ad Anes] peruenerunt. Omnes confusi sunt super populo qui eis prodesse non poterit: non fuerunt in auxilium et in aliquam utilitatem, sed in confusionem et in opprobrium. LXX: ue filii preuaricatores, dicit Dominus. Fecistis consilium, et non per me; et pactum, non per spiritum meum: ut adderetis peccata peccatis: qui itis ut descendatis  in Aegyptum; et me non interrogastis, ut accipiatis auxilium a Pharaone, et protegamini ab Aegyptiis. Erit uobis protectio Pharaonis in confusionem; et his, qui confidunt in Aegypto, opprobrium. Sunt enim in Tani principes, nuntii pessimi. Frustra laborabunt ad populum, qui eis non proderit ad auxiliandum: neque in utilitatem, sed in confusionem et opprobrium. Post prophetiam contra Ariel, et cetera que usque ad hunc locum preteritus sermo disseruit: nunc alterius uaticinationis exordium est, que post centum quinquaginta annos, qui fuerunt inter Isaiam et Ieremiam probatur esse completa. Predicit enim illam historiam, quam in Ieremie uolumine legimus , quando subuersa Ierusalem et omnibus in Babylone opibus principibusque  translatis, prepositus est regii generis his qui in Iudea remanserant, Godolias filius Ahicam, quo per dolum cum Chaldeis sociis interfecto, omnes principes bellatorum, et Iohannan 401 filius Charee, et Iechonias filius Osie; et reliquum uulgus a paruo usque ad magnum, accesserunt ad Ieremiam Prophetam, et dixerunt ei: Cadat oratio nostra in conspectu tuo, et ora pro nobis ad Dominum Deum tuum pro uniuersis reliquiis istis. Quia relicti sumus pauci de pluribus, sicut oculi tui nos intuentur; et annuntiet nobis Dominus Deus tuus uiam per quam pergamus, et uerbum quod faciamus . Cumque Ieremias post decem dies ex sermone Domini respondisset: Hec dicit Dominus Deus Isrel: Si quiescentes manseritis in terra hac, edificabo  uos et non destruam, plantabo et non euellam, quoniam placatus sum super malo quod feci uobis. Nolite timere a facie regis Babylonis, quem uos pauidi formidatis . Et post modicum: Si autem dixeritis, non habitabimus in terra ista; et posueritis faciem uestram, ut ingrediamini Aegyptum, et intraueritis ut ibi habitetis; gladius quem uos formidatis, ibi comprehendet uos: et fames pro qua estis solliciti, adherebit uobis in Aegypto, et ibi moriemini . Responderunt uiri superbi, dicentes ad Ieremiam: Mendacium tu loqueris: non misit te Dominus Deus noster, dicens: Ne ingrediamini in Aegyptum, ut habitetis illic; sed Baruch filius Nerie incitat te aduersum nos, ut tradat nos in manibus Chaldeorum, ut interficiat nos et transduci faciat in  Babylonem . Denique omnes principes populi reliquiis congregatis cum mulieribus et paruulis [a 1Kb] et filiabus regis, non audientes uocem Domini, ingressi sunt Aegyptum, assumptis secum Ieremia et Baruch, et uenerunt in Taphnas, ita ut Ieremias in signum captiuitatis future prophetaret contra inobedientem populum ea que in libro illius continentur. Quod igitur postea futurum erat, ante annos multos predicitur, et desertores et preuaricatores filii appellantur qui deserto consilio Dei, quod acceperant per Ieremiam, suam secuti sunt uoluntatem, et orditi telam, non per spiritum Dei,  qui eis Ieremie ore resonabat. Orditam autem telam posuit, ut prauum consilium demonstraret, et hoc fecerunt, ut peccata pristina augerent peccato contentionis et superbie. Qui [a 1Kb] descenditis, inquit, in Aegyptum, et os meum non interrogastis. Non quod non interrogauerint, sed quod consilium Prophete 402 audire noluerint, sperantes auxilium in fortitudine Pharaonis, et habentes fiduciam in protectione, siue umbra Aegypti. Pro fortitudine Pharaonis, que in hoc loco bis ponitur, in Hebraico scriptum habet MAOZ . Hoc annotauimus, ut quod in Danielis extrema legimus  uisione Deum MAOZIM , non ut Porphyrius somniat, Deum uiculi Modim [Al. Moden], sed robustum Deum et fortem intelligamus. Pharao autem apud Aegyptios  nomen est regie potestatis; et unusquisque speciali appellatur uocabulo, ut Pharao Nechao, et Pharao uafres [Al. uafre]: quomodo si nos Cesares et Augustos propriis regum uocabulis preponamus. Et erit, inquit, uobis fortitudo Pharaonis in confusionem, et fiducia umbre Aegypti in ignominiam. Scribit idem Ieremias, quod in Taphnis urbe Aegypti infoderit lapides in porta domus Pharao, et dixerit uiris Iudeis: Hec dicit Dominus exercituum Deus Isrel: Ecce ego mittam et assumam Nabuchodonosor regem Babylonis seruum meum, et ponam thronum eius super lapides istos quos abscondi, et statuet solium suum super eos. ueniensque percutiet terram Aegypti, quos in mortem, in mortem: et quos in captiuitatem, in captiuitatem: et quos in gladio, in gladio: et succendet  ignem in delubris deorum Aegypti, et comburet ea, et captiuos ducet illos. Et amicietur terra Aegypti, sicut amicitur pastor pallio suo et egredietur inde in pace . Superatis enim Aegyptiis, capti sunt et Iudei, qui ad Aegyptios fugerant. Quodque sequitur: Erunt enim in Tanis principes tui, et nuntii tui usque ad Hanes peruenerunt, cum irrisione et legendum, quod spreto Dei consilio, principes suos ad Tanis urbem Aegypti miserint, in qua domus Pharaonis regia fuit, et sub Moyse signa atque portenta plurima perpetrata sunt, dicente Psalmographo: Qui fecit mirabilia in terra Aegypti, in campo Taneos . Et idem Isaias contra Aegyptum loquitur: Ubi sunt nunc sapientes tui? annuntient tibi, et dicant, quid cogitauerit Dominus  sabaoth contra Aegyptum. Defecerunt principes Taneos , quos eo tempore defecisse commemorat, quando Dominus ingressus est Aegyptum super nubem leuem. Hanes autem urbem Aegypti in alio loco non legimus, sed ex eo quod ait: Nuntii tui usque ad Hanes 403 peruenerunt, intelligimus ultimam iuxta Aethiopas et Blemmyas [Al. Blembas] esse Aegypti ciuitatem, pro quo LXX interpretati sunt: Nuntii pessimi frustra laborabunt, qui confisi sunt super populo Aegypti, qui eis prodesse  non potuit, et fuerunt in opprobrium sempiternum. Quidam hunc locum contra decem tribus in Samaria scriptum putant, quod ab Aegyptiis auxilia postulantes, capti sint ab Assyriis. Iuxta tropologiam: Omnes qui Dei religione contempta, reuertuntur ad uomitum suum, et perdito nomine filiorum, impudentissimi canes appellantur, ineunt consilium, non per Dominum, et feriunt fedus, non per spiritum Domini, adduntque peccata peccatis: ut superati blandientibus uitiis, etiam dogmatum recipiant prauitatem, et descendant in Aegypti tenebras, querentes auxilium Pharaonis, qui regnat in Aegypto, cuius protectio ducit in ignominiam, et in opprobrium sempiternum. Sunt enim in Tanis, in mandato uidelicet humili atque deiecto  principes eius, pessimi nuntii, qui frustra laborant super populo qui eis prodesse non poterit. Sicut enim sanctos magistros iuuat discipulorum salus, sic perditio seductorum perdit patriarchas eorum qui ad Aegypti auxilium confugerunt.

Onus iumentorum Austri [b 1Kb] Pro quo Hebraice dicitur MASSA BEEMOTH [Al. BEHEMOTH] NEGEB , quod LXX transtulerunt, uisio quadrupedum in deserto. Superior expositio, quam latissime historie replicatione texuimus, huius loci est interpretatio, quod iuxta consuetudinem prophetalem, onus, id est, pondus et sarcina cruciatuum atque penarum, non solum super Babylonem et Philisthiim, et Moab, et Damascum, et Aegyptum, et desertum mare, Idumeam quoque et Arabiam, et uallem Sion,  et ad extremum Tyrum; sed super iumenta quoque Austri peruenerit, que LXX transtulerunt, quadrupedes in deserto. Significat autem tribum Iuda, que in australi parte sita, eremo confinis est; et eos qui Ieremie uaticinium respuentes, capta Ierosolyma, noluerunt habitare in Iudea; sed per desertum ad Aegyptios confugerunt. Et recte appellantur iumenta Austri, siue quadrupedes in deserto, 404 quia respuerunt notitiam Dei, et contempto eius imperio, ad Aegypti simulacra fugerunt, spem habentes in Pharaone, cui qui innixus fuerit, quasi si incumbat arundini, que fracta manum uulneret innitentis. De istiusmodi iumentis et filii Chore loquebantur in psalmo: Homo cum in honore esset, non intellexit, comparatus est iumentis insipientibus,  et similis factus est illis . Quodque sequitur: Hec uia eorum scandalum ipsis, recte super presenti capitulo intelligi potest, quod uia deserti illis fuerit in ruinam. Legisse me noui, iumenta Austri et quadrupedes in deserto, qui Iudee terminos relinquentes, ad Aegypti tenebras confugerunt, referri ad spiritualia nequitie in celestibus; et rectores tenebrarum istarum, qui uniuersas diuitias et pristinas opes Aegypti desiderio perdiderunt. Hoc ille dixerit. Nos iuxta tropologiam, ut que necdum proposuimus,  disseramus, dicimus omnes qui Creatore deserto, seculi erroribus se dederunt, esse quadrupedes in deserto istius seculi, a quo frustra sperent auxilium, cum uerum Dei auxilium dereliquerint.

 In terra tribulationis et angustie leena et leo: ex eis uipera et regulus uolans: portantes super humeros iumentorum diuitias suas; et super gibbum camelorum thesauros suos ad populum qui eis prodesse non poterit: Aegyptus frustra et uane auxiliabitur. LXX: In tribulatione et angustia leo et catulus leonis: inde aspides et genimina aspidum uolantium: qui ferebant super asinos et camelos diuitias suas ad gentem, que eis non proderit: Aegyptii inania et uacua proderunt uobis. Pro leone, in Hebraico scriptum habet LEIS  [Al. LEHIS], et pro regulo uolante, quem  LXX genimina aspidum uolantium transtulerunt, in Hebraico [a 26Kb] dicitur et uolans quem nos appellare possumus comburentem, et Hebraice uocatur SARAPH . Rursum in eo loco ubi nos interpretati sumus, portantes super humeros iumentorum, pro iumentis omnes similiter transtulerunt , id est pullos asinorum. Terra autem tribulationis et angustie, latissimam eremi significat uastitatem, per quam reliquie Ierusalem cum Iohannan filio Caree et filiabus regis Sedechie, sublatis omnibus que habere poterant, ad Aegyptum 405 transfugerunt. Leenam-quoque et catulum leonis, Ierusalem et populum eius intellige, dicente Balaam in Numeris: Ecce populus ut leena consurget, et quasi leo erigetur: Non accubabit, donec deuoret predam,  et occisorum sanguinem bibat . In Ezechiele quoque scriptum est: Assume planctum super principem Isrel, et dices: Quare mater tua leena inter leones cubauit, in medio leunculorum enutriuit catulos suos ? Ac ne putaremus uere Scripturam sanctam de leena et leone dicere, contra naturam rerum loquitur, quod de leena et leone nata sit uipera et regulus uolans, siue genimina aspidum uolantia: quod uidelicet de malis parentibus peiores generati sint liberi, de quibus et Euangelium loquebatur: Generatio uiperarum, quis ostendit uobis fugere ab ira uentura ? Et ad terram dicitur Isrel: Tu es terra in qua non pluit, nec imber uenit super te in die ire, cuius principes in medio eius, quasi leones rugientes, rapientes  predam, animas deuorantes per potentiam . Ista genimina uiperarum, siue aspidum uolantium, id est, principes populi et omnis impiorum turba, ierunt ad populum, qui eis prodesse non potuit, dicente  Ieremia , quod traderet Dominus Pharaonem uafre regem Aegypti in manum inimicorum eius, et in manus querentium animam illius, et consumerentur omnes uiri Iuda, qui erant in terra Aegypti, gladio et fame usque ad internecionem, in tantum ut tradant Hebrei, prius quam Nabuchodonosor Aegyptum caperet, Ieremiam et Baruch imminentem captiuitatem morte uitasse. Leenam et catulum leonis quidam celestem Ierusalem [b 1Kb] et deceptum ex ea populum exposuit, regulumque uolantem, et uiperas, et genimina aspidum, illum de quo supra legimus , colubrum tortuosum, et de quo Saluator in Euangelio loquebatur: uidebam Satanam, quasi fulgur de celo cadentem : qui draco appellatus in Apocalypsi  , tertiam partem stellarum secum detraxit in terram, que peruersitate sententie priores diuitias perdiderunt, deserentes eas in Aegyptum huius seculi.

Ideo clamaui super hoc: superbia tantum est: quiesce. Pro quo nescio quid uolentes Septuaginta Interpretes transtulerunt: Annuntia ista, quoniam uana est 406 consolatio uestra hec. Porro Symmachus interpretatus est, [c 7Kb] , id est, tumultus sunt ut habitent. uerbum Hebraicum REEB , [Al. REHEB] Aquila, , id est, impetum et superbiam: Symmachus, turbationem; LXX, uanitatem: Theodotio, latitudinem interpretati sunt; quod tribus litteris scribitur RES et HE et BETH, et ipsum est quod in Psalmis legitur: Memor ero Raab et Babylonis  scientium me . Et est sensus: Quoniam in Aegyptiis uanum auxilium est, precepi ei, id est, Ierusalem, siue clamaui, quod Aegyptii regni tantum haberent uocabulum, et absque uiribus superbiam: et Isrel in terra sua sedere uel habitare deberet, nec frustra ab infirmis auxilium petere.

 Nunc ingressus scribe eis super buxum. in libro diligenter exara illud: et erit in die nouissimo in testimonium usque in eternum. Aiunt Hebrei, quoniam in Prophetis unus sit spiritus, et omnia apud Dominum iuncta sint tempora, Ieremie precipi, et Dei esse mandatum, ut ingressus Aegyptum scribat eis super buxum, quod lignum est imputribile; siue, ut Symmachus transtulit [d 9Kb] , id est, super  latissimam tabulam. Eis autem, haud dubium quin Iudeis: et in libro diligenter edisserat, ita ut nulla difficultas sit lectionis, ut quando uaticinium fuerit rebus expletum, tunc intelligant uerum Prophetarum  esse sermonem. Manifesta transcurrimus, ut in obscurioribus immoremur.

 Populus enim ad iracundiam prouocans est: et filii mendaces, filii nolentes audire legem Dei. Qui dicunt uidentibus, nolite uidere: et aspicientibus, nolite aspicere nobis ea que recta sunt: loquimini nobis placentia; uidete nobis errores. Auferte a me uiam: declinate a me semitam: cesset a facie nostra Sanctus Isrel. Perspicuum est, quod ad iracundiam prouocauerint Dominum, Ieremie uerba audire nolentes . Qui dixerunt ei: Noli nobis uidere quod nolumus: noli nobis interdicere uiam Aegypti nec que recta sunt predices; sed loquere quod nobis placet, ut pergamus in Aegyptum, quod cumulet peccata peccatis. Quid nobis ingeris quod non  libenter audimus? quid monstras uiam per quam ingredi nolumus? Quid frequenter ingeminas auribus nostris: Hec dicit 407 Dominus Sanctus Isrel? Cesset a nobis ista predicatio. Secundum tropologiam, omnes heretici mendaces filii appellantur. Ex nobis enim exierunt, sed non fuerunt ex nobis ; qui non audiunt interioris hominis auribus Legem Dei, et Ecclesiarum loquuntur magistris: Nolite nobis uidere que recta sunt, nec gehenne flammas comminemini; sed promittite nobis regna celorum, ut post luxuriam et delicias, pandatur nobis paradisus. Quid mihi ostendis uiam Domini, per quam non libenter ingredior? Quid replicas nomen Sancti Isrel, siue uerbum Isrelis, quod mei pectoris arcana non penetrat? Quod quidem et ad populum  Ecclesie dicitur negligentem, si auersetur austeritatem magistrorum, et adulatoribus faueat.

 Propterea hec dicit Dominus Sanctus Isrel: Pro eo quod reprobastis uerbum hoc, et sperastis in calumnia et tumultu: et innixi estis super eo: propterea erit uobis iniquitas hec sicut interruptio cadens, et requisita in muro excelso: quoniam subito dum non speratur ueniet contritio eius. Et comminuetur sicut conteritur lagena figuli contritione perualida: et non inuenietur de fragmentis eius testa in qua portetur igniculus de incendio: aut [a 1Kb] hauriatur parum aque de fouea. Quia, inquit, supra dixistis: Cesset a facie nostra Sanctus Isrel, siue ut LXX transtulerunt, auferte a nobis uerbum Isrel; idcirco hec dicit Dominus Sanctus Isrel, et nolentibus uobis se ingerit,  ut quem neglexistis commonentem, sentiatis punientem. Habuistis fiduciam in Aegyptiorum calumnia atque mendacio, et innixi estis super tumultu eorum, siue contradictione et superbia, ut Symmachus et Theodotio interpretati sunt, propterea uertetur uobis hec iniquitas siue peccatum, ut sitis quasi murus cadens subito ciuitatis firmissime et capte, cuius repentina aduenerit ruina, ita enim LXX transtulerunt. Et est sensus iuxta Hebraicum: Quomodo interruptio muri altissimi qui longam traxit ruinam, difficile instaurari potest, et pristinum decorem  recipere: sic uobis ueniet repentina contritio. Et ut alia utar similitudine: Sicut uas figuli, si confringatur contritione perualida, ita comminuitur in frusta, ut uix paruula testa 408 remaneat de fragmentis, in qua portetur igniculus, aut paululum aque de lacuna hauriatur et fouea; sic uos cum ieritis in Aegyptum, persequente uos illuc Nabuchodonosor, usque ad internecionem peribitis. Heretici quoque et omne dogma contrarium ueritati confidunt in calumnia atque mendacio, et mussitant iuxta LXX contra Creatorem suum. Propterea impietatis eorum ciuitas destruetur, quam edificauit Cain, cui ueniet repentina perditio, cum capta fuerit ab ecclesiasticis uiris, et ita destructa et comminuta, ut nichil in ea remaneat quod possit ignem emortuum reaccendere,  et saltem cenosam, et paruulam aquam populis prebere sitientibus.

 Quia hec dicit Dominus Deus Sanctus Isrel: Si reuertamini et quiescatis, salui eritis: in silentio et in spe erit fortitudo uestra; et noluistis, et dixistis: Nequaquam; sed ad equos fugiemus: ideo fugietis et super ueloces ascendemus: ideo ueloces erunt qui persequentur uos. Mille homines a facie terroris unius: et a facie terroris quinque fugietis. LXX: Hec dicit Dominus Deus Sanctus Isrel: Cum reuersus [b 1Kb] ingemueris, tunc saluus eris, et scies ubi fueris: quia confidebas super uanis, uana facta est fortitudo uestra; et noluistis audire: sed dixistis, super equos fugiemus: propterea fugietis; et super leuibus ascensoribus erimus: ideo leues erunt qui persequentur  [Al. persequuntur] uos. Mille ad uocem unius fugient: et ad uocem quinque fugient multi. Sanctus, ait, cuius supra nomen tacueram, ipse est Dominus Deus, qui uobis et per me et per Ieremiam loquitur : Si agatis penitentiam, et uel uitia relinquatis, uel errorem praui consilii: et maneatis in Iudea, non Babyloniorum [c 1Kb] impetum, sed mea precepta metuentes, salui eritis. Quiescite et sperate in Domino, et fidei in promissis meis robur arripite, qui contemnentes precepta uitalia, desperatione dixistis, nequaquam ita erit ut loqueris; sed ad equos confugiemus Aegyptios, et concito ad eos atque ueloci pergemus gradu. Quia igitur ista dixistis, fugietis quidem et pernici cursu intrabitis Aegyptum; sed uelociores erunt Babylonii, qui uos usque ad Aegyptum  persequentur, tantusque terror atque formido obtinebit Aegyptum, ut uni Chaldeo mille Aegyptii 409 resistere nequeant, et quinque hostibus, fugientium plurima multitudo, iuxta illud quod in Deuteronomio legimus: Dabit te Dominus ut corruas in conspectu inimicorum tuorum. uia una egredieris ad eos, et per septem uias fugies a facie eorum, et eris in dispersione in cunctis regnis terre . Iuxta anagogen et LXX editionem, omnes ad penitentiam peccatores, et precipue hereticos cohortatur sermo diuinus, quod cum reuersi a uitiis ingemuerint,  et egerint penitentiam, salui fiant; et tunc intelligant ubi prius fuerint, et quod frustra in uanis sperauerint. Cumque eos ad penitentiam cohortetur, illi e contrario confidunt in falsis magistris, et in incerto seculi: Deique uerba audire nolentes, equos Aegyptios desiderant, et eorum uelocitate letantur, quos multiplicari Dominus prohibuit . Idcirco ecclesiastici uiri eos uelociter persequentur, et unius bellatoris uocem, siue quinque pugnantium  mille homines et incondita turba fugientium sustinere non poterunt.

 Donec relinquamini quasi malus nauis in uertice montis, et quasi signum super collem. Scribit et Ieremias quod interfectis gladio et fame his  qui in Aegyptum confugerant, pauci remanserint qui reuersi sint in Iudeam . Et quomodo si fracta naui et compage illius dissoluta, sola arbor que malus dicitur, remaneat, et ponatur pro signo in summitate montis, siue in excelso colle: sic pro signo atque uestigio, uix unus et alter resideant, ad Dei potentiam demonstrandam. Et tunc, inquit, scient omnes reliquie Iuda, qui nunc ingrediuntur terram Aegypti, ut habitent ibi, cum reuersi fuerint in terram Iudeam, cuius sermo compleatur, meus, an illorum.

 Propterea exspectat Dominus, ut misereatur uestri, et ideo exaltabitur parcens uobis, quia Deus iudicii Dominus: beati omnes qui exspectant eum. Grandis clementia Dei, ut exspectet nostram penitentiam,  et donec nos a uitiis conuertamur, ille potentem contrahat manum, ne ferire cogatur. Ideo autem miseretur et parcit, ut exaltetur illius misericordia, et bonitas Creatoris nota cunctis fiat. uel certe iuxta illud quod in Euangelio loquitur : Cum exaltatus fuero, omnia traham ad me, 410 idcirco exaltatur in cruce, ut parca omnibus. Ipse est enim Deus iudicii; et beati sunt omnes qui exspectant Dominum exspectantem conuersionem suam. Quorum sit autem, et que ista conuersio, sequentia uerba monstrabunt.

 Populus enim Sion habitabit in Ierusalem. Iudei hec ad Cyri tempora referunt, quando de Babylone in Iudeam reuersus est populus sub Zorobabel et Iesu Pontifice. Nos autem, ut sepe iam  diximus, omnes repromissiones que excedunt mediocritatem illius temporis, ad Christi referamus aduentum, in quo captiuus quondam populus passione Domini liberatus, habitauit in Sion et Ierusalem, in specula uidelicet, et uisione pacis, hoc est, in Ecclesia. Porro quod in LXX uerbum additur sanctitatis, qui dixerunt: populus enim sanctus in Sion habitat [Al. habitabit], sic interpretari possumus, ut dicamus nullum habitare in Sion, nisi eum qui sanctus sit, et audiat dicentem Dominum: Sancti estote, quoniam et ego sanctus sum .

 Plorans nequaquam plorabis, miserans  miserebitur tui: ad uocem clamoris tui, statim ut audierit, respondebit tibi. Cum reuersus fueris in Sion, et habitaueris in Ierusalem, nequaquam plorabis, ut ante ploraueras, sed fletus tuus uertetur in gaudium: Beati enim flentes, quia ipsi ridebunt . Et postquam clamaueris, et dixeris ad Dominum. Clamaui in toto corde meo, exaudi me, Domine . Et iterum: Clamaui, miserere mei, et custodiam mandata tua . Et alibi: Exspectaui in matutino et clamaui , et tam clara fuerit uox tua, ut celos penetret: statim tibi Dominus respondebit, et similis eris Moysi, de quo scriptum est: Loquebatur Moyses, et Dominus respondebat ei .

 Et dabit uobis Dominus panem arctum,  et aquam breuem. Si ad Zorobabel hec referimus tempora, facilis interpretatio est; quod non fuerit sub eo perfecta letitia, dicente Dauid: Cum conuerteret Dominus captiuitatem Sion, facti sumus sicut consolati: ut non consolationem plenam atque perfectam, sed similitudinem consolationis acciperent. Sin autem ad Saluatoris aduentum, panis arctus et aqua breuis, iuxta Apostolum Paulum, et hunc eumdem Isaiam prophetam, euangelicus sermo predicitur, qui pro laciniosis Legis obseruationibus 411 atque mandatis, in uno uerbo recapitulauit omnia: Diliges proximum tuum, sicut teipsum. Consummatum enim et abbreuiatum sermonem fecit Dominus super terram .

 Et non faciet auolare [a 1Kb] a te ultra doctorem  tuum, et erunt oculi tui uidentes preceptorem tuum, et aures tue audient uerbum post tergum monentis: Hec uia, ambulate in ea, neque ad dexteram, neque ad sinistram. LXX: Et nequaquam ultra appropinquabunt tibi qui decipiant te, quia oculi tui uidebunt eos qui te seduxerunt, et aures tue audient uerba post te decipientium, qui dixerunt: Hec uia, ambulemus in ea, siue ad dexteram, siue ad sinistram. Multum in hoc loco LXX editio Hebraicumque discordant. Primum ergo de uulgata editione tractabimus, et postea sequemur ordinem ueritatis. Cum intellexerint atque perspexerint cordis oculi ueritatem, et eos qui se prius deceperant, tota mentis ratione cognouerint, et auribus eruditis post tergum decipientium uerba perspexerint, semper enim cecam corporis  partem decipere festinant, iuxta illud quod in psalmo legimus: Ut sagittent in obscuro rectos corde , qui tantam sibi assumunt auctoritatem, ut seu dextera doceant, seu sinistra, id est, siue bona, siue mala, nolint discipulos ratione discutere, sed se precessores sequi. Tunc hi qui prius decipiebant, nequaquam ultra ad eos ualebunt accedere postquam se senserint intellectos. Porro iuxta Hebraicum et facilis et uera explanatio est. Cum enim Dominus credentibus dederit panem arctum, et aquam breuem, nequaquam ultra faciet auolare ab eis illum qui docet hominem scientiam; sed semper  uidebunt oculi eius preceptorem suum, et aures illius uerbum post tergum monentis exaudient, atque dicentis: Hec uia recta est, ambulate in ea, neque ad dextram, neque ad sinistram, secundum illud quod alibi legitur: Nec ad dextram, nec ad sinistram declinabimus, uia regia gradiemur . In utraque enim parte quidquid supra modum est, in uitio est. Et de dextris partibus dicitur: Ne sis iustus multum . De sinistris autem quod in hedorum, et in pereuntium parte ponantur, nulla dubitatio est.

 Et contaminabis laminas sculptilium argenti tui, 412 et uestimentum conflatilis auri tui, et disperges ea sicut immunditiam menstruate: egredere, dices ei. LXX: Et contaminabis idola deargentata, et deaurata: comminues ea et disperges sicut aquam menstruate,  et sicut stercus abiicies ea. Cum intellexeris ueritatem, et decipientes ad te non accesserint, sed oculi tui uiderint preceptorem tuum, et aures tue semper audierint: Hec uia, ambulate in ea, neque ad dextram, neque ad sinistram; tunc omnes errores et idola, ac similitudines ueritatis, que artifex lingua composuerat in splendore eloquentie, quod interpretatur argentum, et in ratione sapientie, quod aurum sonat, comminues atque disperges, et ita iudicabis immunda, ut menstruate mulieris sordidissimo sanguini compares, quod uerbis aliis aquam menstruate Septuaginta transtulerunt.

 Et dabitur pluuia semini tuo ubicumque seminaueris in terra, et panis frugum terre [a 1Kb] erit uberrimus et pinguis. LXX: Tunc erit pluuia semini terre  tue, et panis frugum terre tue erit abundans et pinguis. Scriptum est in Regum uolumine , quod postquam interfecti sunt ab Elia pseudoprophete, data sit pluuia terre Isrel: et quod panis Elisei et postea Saluatoris uberrimus fuerit atque pinguissimus, et tantam habuerit plenitudinem, ut multa hominum millia ex eo saturata sint . Ita et in presenti loco, non prius dabitur pluuia semini spirituali, et panis terre uberrimus atque pinguissimus, nisi idola deargentata et deaurata fuerint comminuta, et reputata in sterquilinium. Nisi enim uitia recesserint, uirtutes non subeunt.

 Pascetur in possessione tua in die illa agnus spatiose. Et tauri tui et pulli asinorum qui operantur  terram, commixtum migma comedent sicut in area [Al. in area ut] uentilatum est. LXX: Et pascentur iumenta tua in die illa locum pinguem et spatiosum. Tauri uestri et boues uestri qui operantur terram, comedent paleas commixtas in hordeo uentilato. In rerum omnium abundantia, celesti pluuia descendente, et illo pane qui de celo descendit, quem qui comederit, numquam esuriet, pascentur agni in loco spatiosissimo, qui sequuntur agnum quocumque uadit, et qui semper ad dextram sunt. Tauri autem 413 principes gregis, de quibus legimus: Congregatio taurorum  in uaccis populorum : et pulli asinorum, quibus sedens Dominus ingressus est Ierusalem , qui operantur terram, sic de area comedent, ut fuerit uentilatum, ne quid uidelicet in cibo eorum mixtum sit palearum, de quibus in Ieremia scriptum est: Quid paleis ad triticum, dicit Dominus ? et que in Euangelio comburuntur igni intextinguibili . Porro iuxta LXX iumenta, que necdum rationis sapientieque sunt plena, et de quibus unum loquitur ad Deum: Sicut iumentum factus sum apud te , pascentur in loco pinguissimo et spatioso, qui non affert spinas et tribulos, sed quasi terra Isrel lacte et melle decurrit, et plenam pascentibus tribuit libertatem. Tauri autem et boues qui operantur terram, id est,  Apostoli et uiri apostolici, de quibus et apostolus Paulus scriptum interpretatur: Non alligabis os boui trituranti. Et, Numquid de bobus cura est Deo ? Sed utique de his dicit, qui operantur terram suam, et de quibus idem loquitur, Dei agricultura, Dei edificatio sumus . Pater enim agricola est, et Christus uinea : comedent paleas mixtas cum hordeo uentilato. Legimus quod Isaac hordeum seuerit, et quia apud allophylos erat, centenariam hordei frugem receperit . Et Osee coro et dimidio coro hordei conduxit mulierem adulteram . Saluator quoque quinque millia uirorum [b 1Kb] qui adhuc sensibus corporis seruiebant, et Legem sequebantur Moysi, hordeaceis panibus saturauerat . Qui in alio loco frangens  septem Legis panes et in frusta comminuens, quatuor millia uiros repleuit triticeis panibus, qui euangelicum numerum sequebantur . Istiusmodi populi comedunt et partem palearum; dum in quibusdam sequuntur litteram, et tamen per paleas [c 1Kb] et hordeum paulatim proficiunt, ut transeant ad frumentum.

 Et erunt super omnem montem excelsum, et super omnem collem eleuatum riui currentium aquarum in die interfectionis multorum, cum ceciderint turres. In hoc loco Iudei multos interfectos et ruentes turres, ad Romani imperii referunt potentiam, de quibus et Apostolus loquitur : Tantum qui tenet nunc, 414 teneat, donec de medio fiat. Quod scilicet in illo tempore tanta beatitudo sit populi  Isrel, ut non solum ualles atque campestria, sed omnes montes et colles aquis fluentibus irrigentur. Nos autem montes et colles, eos intelligamus, qui in excelsum uirtutibus eleuati sunt, qui esuriunt et sitiunt iustitiam , quos Dominus prouocat ad bibendum. Qui enim biberit de aquis eius, non sitiet in eternum . Unde et in psalmo legimus: Benedicite Dominum de fontibus Isrel . Et in Euangelio dicitur, quod omnis qui biberit de aquis Iesu, flumina aque uiue fluent de uentre eius . Et ad Deum Sanctus loquitur:  Quoniam apud te est fons uite , de quo purissimum flumen egreditur, super quo rursum Scriptura commemorat: Fluminis impetus letificat ciuitatem Dei . Et in alio loco: Fluuius Dei repletus est aquis ; ille uidelicet, qui loquitur per Ieremiam: Me dereliquerunt fontem aque uiue . Hoc autem tunc fiet, cum interfecti fuerint, siue perierint plurimi: Multi enim uocati, pauci uero electi . Et cum ceciderint turres, siue demonum potestates, siue superbi quique et arrogantes et magni in isto seculo; de quibus et in psalmis dicitur: uidi impium eleuatum, et exaltatum sicut cedros Libani, et transiui, et ecce non erat, quesiui eum, et non est inuentus locus eius . Has turres edificare cupiebant , qui mouerunt pedes suos de Oriente, quorum lingue  in Babylone confuse sunt, et illi, super quos cecidit turris Sile .

 Et erit lux lune, sicut lux solis, et lumen solis erit septuplum sicut lux septem dierum, in die qua alligauerit Dominus uulnus populi sui, et percussuram plage eius sanauerit. LXX: Et erit lumen lune, sicut lumen solis, et lumen solis septuplum, in die quando sanauerit Dominus contritionem populi sui, et dolorem plage tue curauerit. Miror quomodo in presenti loco uerba Hebraica LABANA , et HAMMA , que Aquila interpretatur albam et calorem, per que lunam solemque significat supra idem LXX laterem et murum transtulerint, in eo loco ubi scriptum est: Et erubescet luna, et sol confundetur.  Pro quo illi interpretati sunt, liquefient lateres, et ruet murus, et nunc idem sequentes Hebraicum, 415 lunam solemque transtulerint. Unde mihi datur suspicio, non eos errasse a principio, sed paulatim scriptorum uitio deprauatos. Neque enim fieri potest, ut qui in hoc loco eadem uerba bene interpretati sunt, in superioribus errauerint. In die ergo interfectionis multorum, cum arrogantes superbique corruerint, et qui posuerunt in celum os suum, didicerint esse se terram, erit lumen lune, sicut lumen solis: quando dederit Dominus  celum nouum, et terram nouam, et transierit habitus mundi huius, ut luna et sol laboris et cursus sui premia consequantur. Etenim expectatio creature reuelationem filiorum Dei prestolatur: quia et ipsa creatura liberabitur a seruitute corruptionis, in libertatem glorie filiorum Dei : licet ea quidam [Al. quidem] organa lucis intelligentes, insensibilia esse contendant. Luna ergo solis fulgorem accipiet. Nec mirum hoc de clarissimo sentire elemento, cui principatus noctis est traditus, cum de sanctis quoque scriptum sit: Fulgebunt iusti quasi sol . Et sol septuplum lumen accipiet: sicut fuit lux septem dierum, quando ab initio creatus est mundus  quando Dominus alligauerit uulnus  populi sui, siue sanauerit contritionem populi sui: quando implebitur 416 illud quod scriptum est: Fugiet dolor, et meror, et gemitus : quando subintrante plenitudine gentium, saluus fiet omnis Isrel; aut certe quando ultio eorum uenerit, quorum sub altari clamant anime: Usquequo non ulcisceris sanguinem nostrum de his qui habitant in terra ? Et hoc considera quod non dixerit, quando sanauerit contritionem populi sui Isrel, siue Iacob; sed absolute, populi sui, ut omnes Deo significet seruientes. Quidam locum istum et omnia que in hoc repromissionum capitulo continentur, ad celestem referunt Ierusalem, et ad reuersionem populi eius, quando implebitur illud quod scriptum est: Celum et terra pertransibunt . Alii ad Elie tempora, et ipsum dicunt esse, de quo supra scriptum est: Erunt oculi tui uidentes preceptorem tuum et aures tue audient uerbum post tergum monentis: tunc de montibus et collibus, iuxta fabulas petarum, et Saturni aureum seculum lactis riuos fluere, et de arborum foliis stillare mella purissima. Que qui recipiunt, mille quoque annorum fabulam, et terrenum Saluatoris imperium Iudaico errore suscipient, non intelligentes Apocalypsim Ioannis in superficie littere, medullata Ecclesie sacramenta contexere.



LIBER DECIMUS.


 415-416 Decimus Liber, quem nunc habemus in manibus, nono et undecimo minor erit numero uersuum, non sensuum magnitudine. Sequitur [Al. sequetur] enim eum Sennacherib atque Rabsacis, et Ezechie regis historia, que nec iungi cum precedentibus poterit, propter enormem uoluminis magnitudinem [Al. longitudinem], nec diuidi propter  gestorum continentiam. Itaque ut uoluisti, uirgo Christi Eustochium, et ut in commune placuit, sicut et superiores ante dictaui, et hunc et reliquos, si Christus annuerit, dictabo libros: ut prophetias sibi copulem, nec eas inter se lacerem atque discerpam, in alterius finem, et alterius principium. Audio preterea scorpium, mutum animal et uenenatum, super [a 12Kb]  responsione quondam Commentarioli mei in Danielem prophetam, nescio quid mussitare, immo ferire conari in suo [a 1Kb] pure moriturum. Cuius nenie et lugubres cantilene necdum mihi prodite sunt, et idcirco dilata responsio: magisque obediendum tibi est, et sancto atque eruditissimo uiro fratri tuo Pammachio, qui insatiabili studio me per litteras cogit, expleto Isaia, transire ad Ezechiel, cum ego et etatis et corporis imbecillitate confectus, notariorumque penuria, qui me possent suis ministeriis adiuuare, in eodem adhuc luto hesitem, et uix partem Isaie mediam in hoc uolumine finiturum esse me credam. Quod si, [b 1Kb] te orante, compleuero, arripienda erunt et reliqua, que a quartodecimo Ezechie regis anno habebunt initio.

 417  Ecce nomen Domini uenit de longe: ardens furor eius et grauis ad portandum. Labia eius repleta sunt indignatione, et lingua eius quasi ignis deuorans. Spiritus eius uelut torrens inundans usque ad medium colli, ad perdendas gentes pro nichili, et frenum [c 1Kb] erroris quod erat in maxillis populorum. Canticum erit uobis, sicut nox sanctificate solemnitatis, et letitia cordis, sicut qui pergit cum tibia, ut intret in montem Domini ad fortem Isrel. LXX: Ecce nomen Domini uenit post tempus multum: ardens furor cum gloria, eloquium labiorum eius, eloquium ire plenum, et ira furoris sicut ignis deuorabit, et spiritus eius sicut aqua in ualle, trahens ueniet usque ad collum, et diuidetur ut conturbet gentes super errore  uano, et abiicietur error, et assumet eos in conspectu eorum. Numquid semper oportet uos letari et ingredi in sancta mea iugiter, quasi festa celebrantes atque gaudentes, ut ingrediamini cum tibia ad montem Domini ad Deum Isrel? Dicamus primum iuxta Hebraicum. Pendent ex superioribus, que dicuntur. Corripuerat sermo propheticus eos, qui contempto auxilio Dei, propter Babyloniorum metum ad Aegyptios confugiebant, et est comminatus descendentibus, ibi eos esse morituros. Rursumque post penas, eos qui illum audire uoluissent [Al. noluissent], non solum sub Zorobabel, Ezra, et Neemia in Ierusalem habitaturos esse promittit, sed maiorem cunctis credentibus uerbo Dei, in consummatione mundi beatitudinem pollicetur, quando per omnes montes et  colles current aquarum flumina, et interfectis multis, cadent turres. Luna quoque et sol clarius lumen accipient, quando uulnus populi sui Dominus alligauerit atque sanauerit. Licet hec quidam , 418 Cyri temporibus, qui captiuitatem populi relaxauit, in terra Iudea expleta contendant. Quia igitur bonis et obedientibus premia repromissa sunt, nunc econtrario malis et contemptoribus supplicia  nuntiantur, quod Dominus impleat cogitationem suam, et ad puniendos longo post tempore ueniat peccatores, et in cunctos sententiam proferat, spirituque oris sui interficiat impium, quem frenum appellat fuisse populorum: non quo subiectos regeret, sed quo subditos sibi traheret ad ruinam. Ponit quoque similitudinem torrentis usque ad collum inundantis, ut finem omnium uenisse testetur. Sicut enim torrens suffocat eum, ad cuius collum usque peruenerit: sic iudicium Dei neminem impunitum abire patietur. Cum autem frenum, quod in maxillis erat omnium gentium, cum subditis ei gentibus perdiderit, et ad nichili deduxerit: tunc uobis, inquit, sanctis, qui meis iussionibus obeditis, erit canticum, sicut [d 1Kb] nox sanctificate solemnitatis, quando egressi  estis de Aegypto, et in solemnitate Pasche iugum seruitutis Aegyptie proiecistis, dicentes in mari Rubro Pharaone submerso: Cantemus Domino, gloriose enim magnificatus est : et cordis tanta letitia, ut imitemini eos qui ad templum primitiua portantes, et in Dei torcularia deferentes munera, pergunt cum tibiis, cordis gaudia carmine demonstrantes. Hec iuxta Hebraicum breui sermone perstrinxi. In utraque autem editione annotandum est, quod non Dominus, sed nomen Domini post multum tempus adueniat, de quo in Psalmis dicitur: Benedictus qui uenit in nomine Domini, Deus Dominus, et illuxit nobis . Et ipse loquitur in Euangelio: Ego ueni in nomine 419 Patris mei, et non suscepistis me . Pulchreque post multum  tempus uenire dicitur, loquente humana impatientia: Usquequo, Domine, obliuisceris me in finem? quamdiu auertis faciem tuam a me ? Ardens quoque furor eius uenit cum gloria, ut quem in humilitate contempsimus, in maiestate timeamus. Hoc ipsum et in psalmis scriptum est: Deus manifeste [Al. manifestus] ueniet, Deus noster et non silebit. Ignis in conspectu eius ardebit, et in circuitu eius tempestas ualida . Ipse enim loquitur in Euangelio : Ignem ueni mittere super terram, et quam uolo ut ardeat! Rursus in alio psalmo legitur: uox Domini intercidentis flammam ignis , ut quidquid in muodo est feni, lignorum, et stipule, [e 1Kb] rapiens flamma consumat. Unde et Deus ignis dicitur esse consumens . Quodque infertur:  Ira furoris eius quasi ignis deuorabit, plerique nostrorum iram furoris Domini diabolum interpretantur, cui tradimur ad puniendum, qui iuxta librum Samuelis commouit Dauid, ut numeraret populum Dei . Et Apostolus loquitur: tradere huiuscemodi Satane in interitum carnis, ut spiritus saluus fiat . Hic autem ipse furor, et ita furoris Domini nichil suo faciet arbitrio,  sed quod sibi fuerit imperatum. Unde sequitur: Eloquium labiorum eius, eloquium ire plenum. Spiritus quoque eius quasi aqua in ualle, trahens ueniet usque ad collum, ut supplicia super peccatores faciat redundare. Qui diuidetur pro qualitate meritorum, ut perdat atque conturbet gentes, quas uanus error seduxerat, et se intelligant supplantatas. Unde ad huiuscemodi homines dicitur, qui in mundi huius potentia preualebant, et suo delectabantur errore, non eos semper hoc esse facturos. Precipueque locum istum et totam continentiam capituli aduersus hereticos et omnia dogmata, que sunt contraria ueritati, dicta quidam nostrorum putant, quod cum iudicii tempus aduenerit, nequaquam ingrediantur sancta eius et montem, id est Ecclesiam  Domini: ne sub religionis nomine diuitias congregent, abutanturque luxuria, quasi Domini festa celebrantes. Iudei de Gog et Magog gentibus, quas putant ab Aquilone uenturas, id est, de Scythie partibus, hec intelligunt, 420 super quibus Ezechiel plenius loquitur .

 Et auditam faciet Dominus gloriam uocis eius, et terrorem brachii sui ostendet in comminatione furoris et flamma ignis deuorantis: allidet in turbine et in lapide grandinis. A uoce enim Domini pauebit Assur uirgo percussus, et erit transitus uirge fundatus: quam requiescere faciet Dominus super eum in tympanis et in citharis, et in bellis precipuis expugnabit eos. Preparata est enim ab heri Thopheth, a rege preparata profunda et dilatata, nutrimenta  eius ignis, et ligna multa: flatus Domini sicut torrens sulphuris succendens eam. LXX: Et audiam faciet Dominus gloriam uocis sue, et furorem brachii sui ostendet cum furore et ira: et flamma ignis deuorante fulminabit uehementer, et sicut aqua et grando descendens cum ui. Ad uocem enim Domini superabuntur Assyrii plaga qua percutiet eos, et erit ei per circuitum, unde habebat spem auxilii, in quo confidebat, ipsi cum tympanis et cithara pugnabunt contra eum ex commutatione. Tu enim ante dies decipieris: numquid et tibi regnum paratum est? uallem profundam, ligna posita, ignem et ligna multorum; furor Domini, sicut uallis sulphure succensa. Poteram iuxta Hebraicum quid mihi uideretur currens legentibus indicare; sed quid faciam quorumdam studiis, qui  nisi et LXX Interpretum editionem disseruero, imperfectum opus me habiturum esse denuntiant? Sequar igitur ceptum ordinem disserendi. uox Domini atque preceptum omnibus nota fient, et fortitudo brachii illius cunctis patebit, quando retributionis tempus aduenerit, flamme et turbinis, grandinisque magnitudine, et pondere lapidum deseretur. Super quo Ezechiel in prophetia, ut diximus, Gog et Magog, pleno sermone scribit . Ad uocis eius imperium pauebit Assur uirga percussus. Omnis impius, omnis imitator gentis inimice: non quo in die iudicii solus sit feriendus Assyrius,  sed quo per Assyrium diabolum intelligamus. Denique sequitur: Et erit transitus uirge fundatus, quam requiescere faciet Dominus super eum. Et est sensus: Nequaquam eum uirga percutiet, et eam rursus leuabit, ac more cedentium finem faciet uerberandi; sed quasi fundatam et alta radice defixam, in penis eius 421 faciet permanere. Quod si ita intelligitur, ubi erit penitentia diaboli: presertim cum dicatur peccatoribus: Ite in ignem eternum, quem preparauit Deus diabolo et angelis eius . In tympanis et in citharis, et bellis precipuis expugnabit eos, demones uidelicet et omnes impios cum gaudio omnium Dominus expugnabit. Ab heri quippe et a preterito tempore preparata est a rege Domino [a 1Kb] Thopheth, id est, lata et spatiosa gehenna,  que eos eternis urat ardoribus. Nutrimentum eius et fomes ignis est, et ligna multa, id est, flamma perpetua et supplicia peccatorum. Et quoniam sicut de camino et fornace ignis ardentis, propheticus sermo predixerat, seruat metaphoram, ut flatu et spiritu ac uoluntate Domini hanc succendi sciamus, mixto sulphure, quod flammas, excitat, ut faciat acriora tormenta. Porro quod iuxta LXX dicitur: Ad uocem Domini superabuntur Assyrii plaga, cum percusserit eos, et erit ei in circuitu unde fuerat et spes auxilii, in quo confidebat: ipsi cum tympanis et cithara pugnabunt aduersum eum ex commutatione, illud significat, quod aduersum diabolum consurgant, qui ei quondam subditi fuerant, et cum gaudio atque letitia dimicent contra eum ex commutatione subita:  dum intelligentes errorem suum, destruunt eum a quo decepti fuerant. Diciturque ad illum, quod ab initio se ipse deceperit, regnum suum arbitrans sempiternum, cui parata sit gehenna et eterna supplicia.

 ue qui descendunt in Aegyptum ad auxilium, in equis sperantes, et habentes fiduciam super quadrigis, quia multe sint [Al. sunt], et super equitibus, quia preualidi nimis, et non sunt confisi super Sanctum Isrel: et Dominum non requisierunt. Ipse autem sapiens adduxit malum, et uerba sua non abstulit, et consurget contra domum pessimorum, et contra auxilium operantium iniquitatem. Aegyptus homo et non Deus: et equi eorum caro, et non spiritus: et Dominus inclinabit [Al. inclinauit] manum  suam, et corruet auxiliator, et cadet cui prestatur auxilium, simulque omnes consumentur. Post onus iumentorum Austri, et eos qui portabant in Aegyptum diuitias suas ad populum, qui eis prodesse non poterat, qui sperabant auxilium 422 in fortitudine Pharaonis, et habebant fiduciam in umbra Aegypti, sub specie reuersionis in Ierusalem, et captiuitatis laxande sub Cyro, de consummatione seculi, et de perfecta iustorum beatitudine sermo propheticus nuntiarat: nunc reuertitur ad eosdem, ad quos supra locutus fuerat ne descenderent in Aegyptum. Et hoc inter presentem locum est et preteritum, quod  ibi precipitur tribui Iude, ne descendant in Aegyptum; hic quia contempto imperio Domini, descensuri sint, prophetatur: et quod a Nabuchodonosor rege Babylonio, tam Isrel quam Aegyptii, tam perfuge quam auxiliatores pariter trucidentur. De quo Ieremias plenissime loquitur . ue ergo his qui descendunt in Aegyptum, et Chaldeorum metu, Domini precepta contemnunt, sperantes in idololatris, qui Dei cultum habere se iactant; et in equorum auxilio confidentes, nesciunt scriptum: Fallax equus in salutem ; habentque fiduciam super quadrigis et curribus et equitibus; nec recordantur illius Cantici: Equum et ascensorem deiecit in mare . Et non sunt confisi super Sanctum Isrel, qui manentibus in terra Iudee,  suum per Ieremiam pollicebatur auxilium. Et Dominum non requisierunt; non quo non requisierint; sed quo requisiti uerba contempserint. Unde et de malis sacerdotibus dicitur: Qui deuorant plebem meam, Dominum non inuocauerunt . Ipse autem sapiens, id est, Dominus, adduxit malum super eos, et pessimum, uidelicet Nabuchodonosor, siue absolute malum, rem significans, non personam: et uerba sua non abstulit, que locutus fuerat per Prophetas. Quamodrem consurget super tribum Iudam domum pessimorum, et contra auxilium Aegyptiorum, qui operantur iniquitatem. Aegyptus enim, siue Aegyptius, ut LXX transtulerunt, homo est, et non Deus: et equi eorum caro, et non spiritus. Unde et in Ieremia scriptum est: Maledictus  homo qui spem habet in homine, et firmauit carnem brachii sui, et a Domino recessit cor eius. Et erit quasi myrice in deserto, que non uidebit cum uenerint bona . Et in alio loco scriptum est. uana salus hominis , siue, ut melius habetur in Hebreo, in homine. Cumque Dominus manum suam extenderit 423 ad puniendum, uel declinauerit, sub metaphora aurige, et frenos equorum currentium relaxarit, corruet auxiliator Aegyptius, et Isrel cui prestabatur auxilium. Que quidem possumus intelligere et super his qui persecutionis tempore et tribulationis atque angustie non confidunt in Domino, sed in Aegyptiorum, id est, secularium hominum auxilio; nescientes Abraham periclitatum in Aegypto, et Dei populum luto et lateribus in illa  regione seruisse, que spiritualiter appellatur fornax ferrea. Unde et in Apocalypsi Ioannis legitur: Locus in quo crucifixus est Dominus, spiritualiter uocatur Sodoma et Aegyptus [Al. Aegyptius] .

 Quia hec dicit Dominus ad me: quomodo si rugiat leo et catulus leonis super predam suam, cum occurrerit ei multitudo pastorum, a uoce eorum non formidabit, et a multitudine eorum non pauebit: sic descendet  Dominus exercituum, ut prelietur super montem Sion, et super collem eius. Sicut aues uolantes, sic proteget Dominus exercituum Ierusalem, protegens et liberans, transiens et saluans. In manifestis unam ponimus editionem, maxime ubi nulla diuersitas sensuum est. Cesis in Aegypto Isrelitis et Aegyptiis, in quorum auxilio confidebant, reuertentur [Al. reuertuntur] in Ierusalem, Cyro regnante, captiui. Et per duas similitudines, Domini, qui se fore adiutorem promiserat, fortitudo monstratur. Sicut leo et catulus leonis esuriens, si cernat ouium gregem, nulla pastorum uoce terretur, et multitudinem eorum conscius uirium suarum despicit: sic Dominus exercituum preliabitur, non contra montem Sion et collem eius, super montem Sion contra aduersarios illius.  Dicamus et aliam comparationem: Quomodo aues ut defendant fetus suos, nidos superuolant, et siue serpentem, siue hominem uiderint, auesque alias ad pullos suos accedere, oblite imbecillitatis, rostro pugnant et unguibus, doloremque pectoris garrula uoce congeminant: sic Dominus proteget Ierusalem, et liberabit eam transiens, atque saluabit. Pro transeunte, in Hebraico [a 1Kb] PHASE: in tribus, preter LXX, interpretibus ponitur. Ex quo manifestum est, Pascha, hoc est, Phase Domini, 424 non passionem significare, sed transitum. Quod autem Dominus in similitudinem auium protector fuerit super Ierusalem, in Euangelio ipse testatur: Ierusalem, Ierusalem, que occidis Prophetas, et lapidas eos qui ad te missi sunt : quoties [Al. quotidie]  uolui congregare filios tuos, sicut gallina congregat pullos suos sub alas suas, et noluisti? Et in Deuteronomio dicitur de Domino: Expandit alas suas, et suscepit eos, et portauit eos in humeris suis .

 Conuertimini, sicut in profundum recesseratis, filii Isrel. In die enim illa abiiciet uir idola argenti sui et idola auri sui, que fecerunt uobis manus uestre in peccatum. Et cadet Assur in gladio non uiri, et gladius non hominis uorabit eum: et fugiet non a facie gladii, et iuuenes eius uectigales erunt. Et fortitudo eius a terrore transibit, et pauebunt fugientes principes eius, dixit Dominus, cuius ignis in Sion, et caminus eius in Ierusalem. [b 1Kb] LXX: Conuertimini, sicut in profundum recesseratis, filii Isrel. In die enim illa abiiciet uir idola argenti sui, et idola auri sui que  fecerunt uobis manus uestre in peccatum. Et cadet Assur in gladio non uiri, et gladius non hominis uorabit eum, et fugiet non a facie gladii; iuuenes eius superabuntur: petra enim circumdabuntur quasi uallo, et uincentur; qui autem fugerit, capietur. Hec dicit Dominus: Beatus qui habet in Sion semen, et domesticos in Ierusalem. Pugnante Domino super montem Sion contra aduersarios eius, et protegente eam instar  auium: Conuertimini, o filii Isrel; siue ut Symmachus transtulit: Agite penitentiam, qui profundo consilio atque peccato a Domino recessistis. Si enim hoc feceritis, abiicientes idola aurea atque argentea, que uobis fuerunt in peccatum, propter que urbs uestra capta est: cadet Assur, cuius metu nunc fugitis, non gladio hominum, nec exercitus robore, sed Dei potentia. Significat autem Angelum, a quo centum octoginta quinque millia Assyriorum una nocte deleta sunt. Ipse quoque rex Assyrius fugiet non hominum gladium, sed iram Dei: ita ut iuuenes illius atque robusti, uectigales fiant Medis, de quibus supra contra Babylonem dicitur: Ecce ego suscitabo uobis Medos. Et fortitudo Assyrii Domini terrore transibit 425 atque preteriet, omnesque principes  illius pertremiscent. Dixit enim Dominus atque pollicitus est, cuius dixisse, fecisse est: et qui habet ignem in Sion, et caminum in Ierusalem, ut aduersarios suos instar stipule atque lignorum egrediens de Ierusalem flamma consumat. Alius hoc quod dicitur: In die illa abiiciet uir idola argenti sui, et reliqua, sic interpretatur, ut post reditum de captiuitate Babylonia usque ad aduentum Christi, numquam filios Isrel idola coluisse testetur. Assyrium quoque in presenti loco significari, non ab Angelo, sed a Medis esse superandum, quod uetustissimum et quondam potens regnum, post offensam Domini deletum sit, uictoribusque seruierit. Nazarei locum istum sic intelligunt: O filii Isrel, qui consilio pessimo Dei filium denegastis, reuertimini ad eum et ad  Apostolos eius. Si enim hoc feceritis, omnia abiicietis idola que uobis prius fuerant in peccatum, et cadet uobis diabolus, non uestris uiribus, sed misericordia Dei: et iuuenes eius qui quondam pro illo pugnauerant, erunt Ecclesie uectigales, omnisque fortitudo et petra illius pertransibit: philosophi quoque et omne dogma peruersum ad crucis signum terga conuertent. Domini quippe sententia est, ut hoc fiat: cuius ignis siue lumen est in Sion et clibanus in Ierusalem. Ignis et lumen Hebraice eisdem scribuntur litteris ALEPH, uAU, RES; quod si legatur UR, ignem sonat: si OR, lucem. Hoc ideo dictum est, quia pro igne, quem solus interpretatus est Symmachus, Aquila et Theodotio lumen transtulerunt. Quid sibi autem uelit quod in Septuaginta legitur:  Petra circumdabuntur quasi uallo, et uincentur: qui autem fugerit, capietur: scire non ualeo. Nisi forte hoc possumus dicere, quod iuuenes regis Assyrii qui uincendi sunt atque capiendi, ita circumdentur petra, hoc est, fortitudine Domini, quomodo uallo circumdatur ciuitas. Porro quod sequitur: [a 1Kb] Beatus qui habet semen in Sion, et domesticos in Ierusalem, sic interpretari possumus, ut dicamus presentis loci sensui conuenire, quod exhortetur sermo diuinus fugientes in Aegyptum, reuerti in Ierusalem, et filios procreare. Cui tanta beatitudo promittitur, ut Domini defendatur et protegatur auxilio. 426 Et in  alio loco de ea scriptum sit: Erit gloria domus huius nouissime super priorem . Quod et ad Ecclesiam referri potest, uisionem pacis et speculam, de qua scriptum est: Gloriosa dicta sunt de te, ciuitas Dei . Et alibi: Fluminis impetus letificat ciuitatem Dei . In hac enim ignis est et caminus, qui deuoret peccatores, et ligna, fenum, stipulamque consumat; siue lumen et clibanus, ut iustorum claritas, et peccatorum pena monstretur.

 Ecce cum iustitia regnabit rex, et principes in iudicio preerunt. Et erit uir sicut qui absconditur a uento, et celat se a tempestate: sicutriui aquarum in siti, et umbra petre prominentis in terra deserta. Non caligabunt oculi uidentium, et aures  audientium diligenter auscultabunt. Et cor stultorum intelliget scientiam, et lingua balborum uelociter loquetur et plane. Non uocabitur ultra is qui insipiens est, princeps: neque fraudulentus appellabitur magnus. Fatuus enim fatua loquetur, et cor eius faciet iniquitatem, ut perficiat simulationem, et loquatur ad Dominum fraudulenter, et uacuefaciat animam esurientis, et potum sitienti auferat. Fraudulenti uasa pessima sunt: ipse enim cogitationes concinnauit ad perdendos mites in sermone mendacii: cum loqueretur pauper iudicium. Princeps uero ea que digna sunt principe cogitabit, et ipse super duces stabit. LXX: Ecce enim rex iustus regnabit, et principes cum iudicio preerunt. Et erit homo occultans sermones suos, et abscondetur quasi ab aqua que fertur: et apparebit in Sion, sicut fluuius currens, inclytus  in terra sitienti, et nequaquam erunt confidentes in hominibus: sed aures suas ad audiendum dabunt, et cor infirmorum attendet auditui: et lingue balbutientium cito discent loqui pacem: et nequaquam dicent stulto ut princeps sit, nec ultra dicent ministri tui, tace. Fatuus enim fatua loquetur, et cor eius uana intelliget ad perficiendam iniquitatem, et loquendum ad Dominum errorem, ut dispergat animas esurientes, et animas sitientes uacuas faciat. Consilium enim pessimorum iniqua cogitabit: interficere humiles sermonibus iniquis, et dissipare uerba humilium in iudicio. Pii autem sapientiam cogitarunt, et hoc consilium permanet. Iuxta LXX Interpretes qui dixerunt: Ecce enim rex iustus regnabit, et 427 principes cum iudicio preerunt, que sequuntur superioribus copulanda sunt, his uidelicet,  in quibus prius capitulum finitum est: Beatus qui habet semen in Sion, et domesticos in Ierusalem. Iuxta Hebraicum finita priore Prophetia, de his qui in Aegyptum descendebant: nunc alterius uaticinationis exordium est, de aduentu scilicet Christi et Apostolorum eius. Iste enim rex regnabit iuste: non accipiens personam in iudicio, et principes illius cum ueritate preerunt, causas, non homines considerantes. Et quicumque sub eius umbraculo fuerit, sic tutus erit in tribulationibus et angustiis, et in mundi istius tempestate, quomodo qui uentum et turbinem fugiens, se tuto abscondit loco; et qui purissimos  fontes inuenit in deserto; et qui in uehementi estu solis ardore cuncta torrente, sub prominenti saxo requieuerit. Ubi nos diximus: sicut riui aquarum in siti, Septuaginta transtulerunt: et apparebit in Sion quasi fluuius currens. uerbum enim Hebraicum, de quo supra disputauimus, BASAION , quod dicitur in siti, siue in siccitate, et in inuio, Septuaginta et Theodotio, in Sion interpretati sunt: pro SAION, id est, siti, legentes SION, que eisdem litteris scribitur. Cum ergo Christus regnauerit, et principes eius prefuerint in iudicio, non caligabunt oculi [a 1Kb] credentium, et aures audientium diligenter attendent, que prius surde erant, et cor quondam stultorum intelliget scientiam, et lingua balbutientium atque mutorum, que Christum sonare non poterat,  pleno apertoque sermone Dominum confitebitur. Non uocabitur ultra is qui stultus est, princeps . Stultam enim fecit Deus sapientiam huius seculi. Neque fraudulentus doctor atque peruersus appellabitur magnus in populis: Scribe uidelicet et Pharisei, quibus Dominus loquebatur: Stulti et ceci, quid maius est, aurum an templum quod sanctificat aurum . Fatuus enim fatua loquetur, pro quo in Hebraico scriptum est: NABAL NABALA IDABBER . Hoc dicimus, ut uerba Abigail exponamus, dicentis de Nabal Carmelio: Secundum nomen suum insipiens est . uere enim fatuus fatua loquetur, et cor eius perficiet iniquitatem, qui ibi timuit ubi 428 non erat timor, et abutebatur stultitia pro sapientia, dicens: Hic si  ex Deo esset, non solueret sabbatum . Quod usque hodie facit magister synagogarum, ut perficiat simulationem, pro qua in Hebraico scribitur ONEPH , id est, . Unde sepius ad Phariseos dicitur: ue uobis Scribe et Pharisei hypocrite . Et loquatur, inquit, ad Dominum fraudulenter: Magister, scimus quia ex Deo es, et quod ad te non pertinet de hominibus, licet censum dari Cesari, an non . Qui uacuefaciunt animas esurientis populi, et potum auferunt sitientibus turbis, nec ipsi intrantes, nec alios intrare patientes. Fraudulenti enim doctoris et principis omnia uasa et arma [Al. amara] sunt pessima; qui concinnat dolos ad perdendos simplices in sermone mendacii, dicens ad deceptum populum: Scrutare  et uide, quoniam Propheta de Galilea non surget [Al. resurget] . Cum loqueretur ad eos [b 1Kb] pauper iudicium, qui cum diues esset, pro nobis pauper factus est . uere enim iudicium eis Christus, et iustitiam loquebatur, dicens: Si non facio opera Patris mei, nolite credere mihi: si autem facio, [c 1Kb] et si mihi non uultis credere, operibus credite . Iste pauper qui loquitur iudicium, princeps et Dominus, ea que principe digna sunt cogitabit, dicens: Non ueni nisi ad oues perditas domus Isrel . Et sollicitus erit pro infidelibus  saluare cupiens non credentes; et stabit super duces suos Apostolos, quorum ad unum loquitur: Tu autem homo unanimis, dux meus et notus meus . Hec iuxta Hebraicum, a quo LXX non solum uerbis, sed et sensibus in plerisque discordant. Cum enim rex iustus regnauerit, et principes illius imperauerint cum iudicio, erit homo abscondens sermones suos, homo qui per naturam Deus est, et abscondet sermones suos, loquens eis in parabolis . Abscondet autem quasi ab aqua currente, a populo scilicet Iudeorum, qui instar aque pro magistrorum uoluntate huc illucque fertur et trahitur. Qui homo abscondens apud incredulos sermones suos, apparebit in Sion, hoc est, in Ecclesia quasi fluuius inclytus, et decurrens  in terra sitienti. Apparebit enim gentilium populo, qui prius ueritatis patiebatur sitim; et rigabit arua sitientia fluuius 429 Dei, de quo scriptum est: Fluminis impetus letificat ciuitatem Dei . Et in alio loco: Flumen Dei repletum est aquis . Ipse enim loquitur in Euangelio: Qui sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue . Tunc nequaquam habebunt fiduciam in magistris; sed prebebunt aures suas ad audiendum Dominum; et tam corde quam lingua pacem Domini fatebuntur, deserentes stultos principes et ministros eorum, qui credentibus in Iesum, imperabant silentium. Que sequuntur, eumdem prope sensum, quem et Hebraicum, continent; et possunt hereticis coaptari.  Hi enim loquuntur contra Dominum mendacium, et peruertunt animas esurientes atque sitientes, et uacuas abire faciunt; ut etiam si quid naturaliter boni habeant, magistrorum amittant uitio, quorum omne consilium est, ut perdant humiles iniquis sermonibus, et dissipent uerba humilium in iudicio. In quo pariter annotandum, quod qui ab eis decipi potest, humilis sit, et terre coherens.

 Mulieres opulente, surgite et audite uocem meam: filie confidentes, percipite auribus eloquium meum. Post dies et annum, et uos conturbabimini confidentes: consummata est enim uindemia: collectio ultra non ueniet. Obstupescite opulente, conturbamini confidentes: exuite uos, et confundimini. Pro quo Symmachus interpretatus est, nudamini:  sequitur. Accingite lumbos uestros, super ubera plangite, super regione desiderabili, super uinea fertili: super humum populi mei spina et uepres ascendent: quanto magis super omnes domos gaudii ciuitatis exsultantis? Domus enim dimissa est: multitudo urbis relicta est: tenebre et palpatio facte sunt super speluncas usque in eternum: gaudium onagrorum pascua gregum. Donec effundatur super nos spiritus de excelso: et erit desertum in Charmel, et Charmel in saltum reputabitur. Et habitabit in solitudine iudicium, et iustitia in Charmel sedebit. Et erit opus iustitie pax: et  cultus iustitie silentium: et securitas usque in sempiternum. Et sedebit populus meus in pulchritudine pacis, et in tabernaculis fiducie, et in requie opulenta. Grando autem in descensione saltus, et humilitate humiliabitur ciuitas. 430 Beati qui seminatis super omnes aquas, immittentes pedem bouis et asini. LXX, pro tenebris et palpatione, que facte sunt super speluncas usque in sempiternum, transtulerunt, et erunt uille tue spelunce usque in eternum: quod in Hebraico dicitur OPHEL  et BEEN , quas Hebrei duas turres in Ierusalem fuisse arbitrantur, excelsas atque firmissimas, que his appellantur nominibus. Quarum prior interpretatur tenebre, siue nubilum, quod usque ad nubes erigeret caput. Altera, probamentum et firmitas, siue, ut Symmachus uertit, inquisitio:  eo quod in contemplando culmine eius oculi fallerentur. In fine quoque capituli ita interpretati sunt: Beati qui seminant super omnem aquam, ubi bos et asinus calcant. Post uocationem gentium, quando Christus rex imperauerit cum iustitia, et principes eius, Apostoli et apostolici uiri prefuerint credentibus cum iudicio, dirigetur sermo propheticus ad mulieres opulentas, quas uel urbes Iudee, uel synagogas illius temporis, uel ut plerique arbitrantur, matronas diuitum quondam populi Iudeorum debemus accipere, quibus quasi iacentibus dicitur post ruinam: Surgite; et nichilominus appellantur filie confidentes, siue sperantes: precipiturque eis ut audiant sermones Domini, et recordentur dierum et anni, de quo in consequentibus [a 1Kb] dicturi sumus,  ipso Saluatore dicente: Spiritus Domini super me, propter quod unxit me: euangelizare pauperibus misit me: predicare captiuis remissionem, et cecis uisum: uocare annum Domini acceptabilem , et ipsa recordatio fiat eis iuxta Septuaginta in dolorem cum spe, ut plangant se Dominum denegasse, et spem habeant salutis, si egerint penitentiam. Dicit enim uindemiam consummatam, et post ultimam uastitatem, que sub uespasiano et Tito Adrianoque accidit, nequaquam aliam captiuitatem esse uenturam, nec remansuros botros in populis, qui deinceps colligendi sunt. Unde prouocantur ad planctum, et iubentur nudare pectora, et accingere lumbos suos, eo quod regio quondam desiderabilis, et uinea fertilis, de qua scriptum est: Ego plantaui te uineam fructiferam,  totam ueram: quomodo conuersa es in amaritudinem uitis aliene ? Romano uastante, deleta sit. Super humum, inquit, populi mei, 431 spine et uepres, siue fenum ascendet. Et est sensus: Si terram Iudeam, que repromissionis terra est, spine repleuerunt et uepres, quanto magis alias ciuitates que plene sunt gaudio, et que illud euangelicum consequentur; ue qui gaudetis nunc, quoniam plorabitis ! Dominus [Al. Domus] enim, id est, templum meum dimissum est, dicente me ad Apostolos: Surgite, abeamus hinc ; et ad incredulos: Relinquetur uobis domus uestra deserta  . Adyta Templi, et secreta mysteria, palpabiles tenebre possederunt, et facta sunt nequaquam cellaria uasorum Domini, sed spelunce usque in sempiternum. Audierant enim a Domino Saluatore : Domus Patris mei, domus orationis uocabitur: uos autem fecistis eam speluncam latronum. Gaudium, inquit, onagrorum, pascua gregum. Quod uel iuxta litteram intelligendum est, eo quod deserta sint omnia; uel spiritualiter, quod expulso Isrele, feri homines et Dei notitiam non habentes, habitent in Iudea. Et hoc fiat donec effundatur super nos spiritus de excelso, quem Saluator ascendens ad Patrem, credentibus repromisit, dicens: Ecce ego uado, et mittam uobis Paracletum Spiritum ueritatis . Et rursum: Donec accipiatis de excelso  uirtutem . Quodque supra dixerat: Adhuc modicum, et erit Libanus in Charmel, et Charmel in saltum reputabitur: et audient in die illa surdi uerba libri, et de tenebris, et caligine oculi cecorum uidebunt ; nunc aliis uerbis idipsum repetit, quod solitudo gentium uertatur in diuitias Isrel; et Isrel reputetur in gentes: quo tempore habitauerit in deserto iudicium, Dominus atque Saluator, cui Pater dedit omne iudicium . Et iustitia in Charmel requiescet, de qua supra dictum est: Et erit in Charmel desertum, quod iudicium atque iustitia habitet in deserto, et requiescat in Charmel, qui prius appellabatur desertum. Opus quoque iustitie erit pax, que, iuxta Apostolum, omnem sensum exsuperat . Et cultus iustitie silentium,  ut non multiloquio Iudeorum, sed breuitate fidei adorent Dominum; et securi eterna pace requiescant, et in tabernaculis eorum sint diuitie, de quibus Apostolus loquebatur : Gratias ago Deo meo per Iesum Christum, quoniam in omnibus 432 diuites facti estis in eo, in omni uerbo, et in omni scientia. Cum autem populus christianus sederit, uel habitauerit in pulchritudine, siue ut LXX transtulerunt, in ciuitate pacis, haud dubium quin in Ecclesia; tunc grando atque tempestas, et Domini ira deseuiens descendent in saltum, de quo supra dictum est: Et Charmel in saltum reputabitur; et humiliabitur ciuitas Ierusalem, et iuxta aliam Scripturam, de terra loquetur. Que cum ita se habeant, et didicerimus uaticinio prophetali, quanta bona Ecclesia  possessura sit, et quanta mala passura sit Ierusalem: beati estis, Apostoli, ceterique Doctores, qui seminatis super omnes aquas Scripture sancte, in quibus calcat bos et asinus. Bos mundum animal, propter electionem patrum, asinus immundus, propter idololatriam quondam gentilium, ut et de Circumcisione et de Preputio Ecclesia Domini congregetur. Quod supra, iuxta LXX, dicitur: Super terram populi mei spine et fenum ascendet. referri potest, et ad hereticos, et ad simplices quosque credentium, qui non ita Scripturam intelligunt sanctam, ut illius conuenit maiestati. Unde singula singulis  coaptauimus, ut terra populi Dei, hereticis spinas, imperitis quibusque Ecclesie fenum afferat.

 ue qui predaris: nonne et ipse predaberis? Et qui spernis: nonne et ipse sperneris? Cum consummaueris depredationem, [a 1Kb] depredaberis: cum fatigatus desieris contemnere, contemneris. LXX: ue qui uos miseros faciunt: uos enim nemo facit miseros. Et qui reprobant uos, [b 1Kb] uos non reprobant: capientur reprobantes, et tradentur, et quasi tinea in uestimento sic superabuntur. De Apostolis dixerat, et de ecclesiarum magistris: Beati qui seminant super omnem aquam, ubi bos et asinus calcant: nunc ad persecutores eorum maledictionem dirigit; immo aduersum principem eorum, qui corda possidet impiorum, quod quidquid fecerint recipiant;  et presens potentia, futurorum sit materia tormentorum. Unde iuxta LXX dicitur: ue eis qui uos miseros faciunt: uos enim nemo facit miseros. Et est sensus: quantum in illis est, quando persequuntur uos, et uariis affligunt 433 cruciatibus, interfectos atque cruciatos miseros arbitrantur. Sed nullus uos potest facere miseros, non enim habent in anima potestatem, sed in corpore. Et qui reprobat uos, non uos reprobat, sed eum qui uos misit, iuxta illud quod Saluator discipulis loquitur: Qui uos reprobat, me reprobat: et qui me reprobat, reprobat eum qui me misit . Capientur igitur persecutores, et eternis tradentur ardoribus. Et quomodo tinea uestimentum, ita illos iugis flamma consumet. Quod et in fine huius prophetie scribitur.  uermis eorum non morietur, et ignis eorum non exstinguetur.

 Domine, miserere nostri: te enim exspectauimus: esto brachium eorum [Al. nostrum] in mane, et salus nostra in tempore tribulationis. A uoce Angeli fugerunt populi, ab exaltatione tua disperse sunt gentes. Et congregabuntur spolia uestra, sicut colligitur bruchus, uelut cum fosse plene fuerint de eo. Magnificatus est Dominus, quoniam habitauit in excelso: impleuit Sion iudicio et iustitia. Et erit fides in temporibus tuis: diuitie salutis sapientia et scientia: timor Domini ipse thesaurus eius. LXX: Domine, miserere nostri, in te enim confidimus: factum est semen incredulorum in perditionem, salus autem nostra in tempore tribulationis: propter uocem timoris obstupuerunt  populi a timore tuo, et disperse sunt gentes. Nunc autem congregabuntur spolia uestra parui et magni: [c 9Kb] quando si quis congreget locustas, sic illudent uobis: sanctus Deus qui habitat in excelsis. Repleta est Sion iudicio et iustitia, in lege tradentur, in thesauris salus nostra: uenit sapientia, et disciplina. et pietas a Domino, isti sunt thesauri iustitie. Hebrei capitulum superius, in quo legitur: ue qui predaris: nonne et ipse predaberis? et reliqua usque ad finem, contra  Sennacherib regem Assyriorum dictum putant, quod postquam decem tribuum, que appellabantur Isrel, subuerterit ciuitates; et excepta Ierusalem, Iudee quoque urbes ceperit, ipse superetur, et percutiente Angelo, eius deleatur exercitus. Unde nunc ex persona populi gratias referentis Deo, atque dicentis: Domine, miserere nostri, te exspectauimus, hec dicta contendunt, que presenti [Al. sequenti] capitulo 434 continentur, quod ipse brachium fuerit et robur populi obsidione uallati in tempore matutino, et salus in necessitate et angustia. A uoce enim Angeli, quem Symmachus ita ut in Hebreo scriptum est, transtulit [d 1Kb] AMUN , quem Hebrei Gabrielem autumant, et habere etymologiam populi; fugit Assyrius, et ab exaltatione Dei, gentes que cum eo  erant, huc illucque disperse sunt. Quibus fugientibus, spolia congregata sunt a Iudeis, sicut solet bruchi et locustarum colligi multitudo, cum in fossas coaceruate fuerint. In quorum uictoria magnificatus est Dominus: et Sion impleta iudicio et iustitia, et fides obsessi populi comprobata; omnesque diuitias in sapientia habuerunt, et scientia Dei et timore Domini, qui solus eorum thesaurus fuit. Hec illi iuxta historiam dixerint, omni ratione nitentes, Christi et Apostolorum eius subuertere sacramenta. Nos autem post beatitudinem Apostolorum, de quibus supra  dictum est: Beati qui seminant super omnem aquam, ubi bos et asinus calcant, et lamentationem et planctum eorum qui eos persecuti sunt, de quibus in consequentibus dicitur:  ue qui miseros uos faciunt; uos autem nemo facit miseros: et sicut tinea in uestimento, sic atterentur, ex persona eorumdem Apostolorum, omniumque credentium hec dicta conuincimus. Et est sensus: Domine, in tuo sperauimus auxilio, et in te confidimus: semen incredulorum periit in eternum, et salus nostra in tempore tribulationis apparuit. Te enim prebente auxilium, omnis gentium multitudo dispersa est, et prede atque illusioni uictoribus fuit. Et hoc factum est: quia sanctus Dominus habitat in excelsis, et repleta est Sion iudicio et iustitia, de qua supra scriptum est: Requiescet in deserto iudicium et iustitia. Ipsa est ergo Sion, que prius est appellata desertum, et quicumque habitauerit in ea, tradetur ei lex Euangelii, in cuius thesauro  salus nostra est, et sapientia credentium, et disciplina et pietas, siue fides, que proprie Christianorum est, et timor Domini, in quo thesauri sapientie continentur.

 Ecce uidentes clamabunt foris: Angeli 435 pacis amare flebunt. Dissipate sunt uie, cessauit transiens per semitam, irritum factum est pactum, proiecit ciuitates, non reputauit homines. Luxit et elanguit terra, confusus est Libanus et obsurduit, et  factus est Saron sicut desertum, et concussa est Basan et Carmelus. Nunc consurgam, dicit Dominus: nunc exaltabor, nunc subleuabor. Concipietis ardorem, parietis stipulam, spiritus uester ut ignis deuorabit uos. Et erunt populi quasi de incendio cinis: spine congregate igni comburentur. [a 2Kb] uerbum Hebraicum ARELLAM , pro quo Aquila et Symmachus et Theodotio interpretati sunt, apparebo eis, extremam syllabam diuidentes, et legentes ARE LAHEM , Hebrei significare Angelos arbitrantur, et esse prophetiam, post uocationem gentium, et diuitias Ecclesie, de subuersione Templi, quod flebunt Angeli, nequaquam intus habitantes, sed exeuntes foras: et qui prius nuntii pacis erant, flebunt amare. Siue ipsi Apostoli qui missi fuerant ut pacem nuntiarent  Ierusalem, ad quam Dominus loquebatur: Si scires etiam tu ea que ad pacem sunt tibi : quibus apparuit Dominus, ut eos suo confortaret aspectu, flebunt Ierusalem, quia non receperit predicationem suam, eo quod dissipate sunt uie, et cessauerit transiens per semitam [b 1Kb] iustam, iuxta illud quod in Ieremie Lamentationibus dicitur: uie Sion lugent, eo quod non sint qui ueniant ad solemnitatem . Irritum quoque factum est pactum cum Abraham, Isaac, et Iacob: Proiecit ciuitates Iudee: non reputauit homines, qui suo uitio iumenta esse uoluerunt. Luxit et elanguit terra pro his qui morabantur in terra . Confusus est Libanus et obsurduit, haud dubium quin Templum significet, de quo in Zacaria legimus. Aperi, Libane,  portas tuas, ut deuoret ignis cedros tuas . Siue Ierusalem, que in Ezechiel Libanus appellatur, dicente Propheta: Aquila [c 1Kb] magna magnarum alarum, que habet ductum intrandi in Libanum , quod postea interpretans sermo diuinus, cum, inquit, uenerit Nabuchodonosor in Ierusalem: perspicue Aquilam regem Babylonium, et Libanum Ierusalem edisserens. Factus est Saron sicut desertum, et concussa est Basan 436 et Carmelus. Pro Basan, LXX Galileam transtulerunt, prouinciam, pro uno loco prouincie. Saron [Al. Saronas] autem omnis iuxta Ioppen Liddamque appellatur regio, in qua latissimi campi fertilesque tenduntur. Basan quoque regio trans Iordanem est, quam due et dimidia tribus possederunt, et que interpretatur uberrima et pinguis  : et Carmelus, de quo supra diximus. Loca igitur Iudee quondam fertilia uertentur in  solitudinem, per que ostenditur omnis opulentia Iudeorum egestate et penuria commutanda. Quia igitur Apostolorum sermonem recipere noluerunt, confusus est Libanus, et Saron uersus est in solitudinem, et Basan Carmelusque concussi sunt. Propterea Dominus uel de nimia patientia, uel ab inferis resurrecturum esse se dicit, et exaltandum in gentibus, et subleuandum in cruce. Et ad ipsos Iudeos apostropham facit, Concipietis ardorem, et parietis stipulam, et spiritus uester uobis conflabit incendium, ut conceptum et partum uorax flamma consumat. Et erunt, inquit, populi Iudeorum quas de incendio cinis, infelicitatis magnitudinem fauille reliquiis demonstrantes. Spine enim eorum que peccatorum multitudine congregate sunt, incendio  uorabuntur, quod plerique ad extremam captiuitatem et subuersionem referunt Ierusalem. Alii plenius atque perfectius iudicii tempore futurum esse confirmant.

 Audite qui longe estis que fecerim, et cognoscite uicini fortitudinem meam. Conterriti sunt in Sion peccatores, possedit tremor hypocritas. Quis poterit habitare de uobis cum igne deuorante? quis habitabit ex uobis cum ardoribus sempiternis? Qui ambulat in iustitiis, et loquitur ueritatis, qui proiicit auaritiam ex calumnia, et excutit manus suas ab omni munere, qui obturat aures suas ne audiat sanguinem, et claudit oculos suos ne uideat malum. Iste in excelsis habitabit, munimenta saxorum sublimitas eius: panis ei datus est, aque eius fideles sunt. Regem in decore  suo uidebunt oculi eius: cernent terram de longe. Cor tuum meditabitur timorem. Ubi est Scriba? ubi legis uerba ponderans? ubi doctor paruulorum? Populum [d 1Kb] imprudentem 437 non uidebis populum alti sermonis, ita ut non possis intelligere disertitudinem lingue eius, in quo nulla est sapientia. LXX: Audient qui longe sunt que fecerunt: scient qui appropinquant fortitudinem meam. Recesserunt qui erant in Sion iniqui, apprehendet tremor impios. Quis annuntiabit uobis, quoniam ignis ardet? quis annuntiabit uobis locum eternum? qui ambulat in iustitia, et loquitur rectam uiam, et odit impietatem et iniquitatem, et manus excutit a muneribus, et obturat aures, ut non audiat iudicium sanguinis, et claudit oculos, ne uideant iniquitatem, iste habitabit in excelsa spelunca petre fortissime.  Panis ei dabitur, et aqua eius fidelis: regem cum gloria uidebunt oculi uestri, uidebunt terram de longe  anima uestra meditabitur timorem. Ubi sunt grammatici? ubi consiliatores? ubi est qui numerat eos qui [a 15Kb] nutriunt et paruum et magnum populum? cui non dedit consilium: neque sciebat profundam uocem illius, ita ut non audiret populus contemptus, et non est audienti intelligentia. Quoniam dissipate sunt uie, cessauit transiens per semitas, irritum factum est pactum cum populo Iudeorum, proiecit Deus ciuitates eorum, non reputauit eos inter homines; propterea uos qui longe estis, audite que fecerim, et appropinquate ut agnoscatis fortitudinem meam. Conterriti sunt, siue recesserunt qui erant in Sion peccatores uel impii et tremor possedit [Al. possidebit] hypocritas, quibus Dominus in Euangelio loquebatur: ue uobis Scribe et Pharisei hypocrite  ! Quis poterit habitare de uobis cum eo qui ignis est deuorans? quis habitabit cum ardoribus sempiternis? Siue iuxta LXX: Quis uobis annuntiabit [Al. annuntiauit], quia ignis ardet eternus, quem preparauit Deus diabolo et angelis eius? quis igitur poterit habitare cum Deo, uel annuntiare uentura supplicia? Omnis qui huiuscemodi est, qualem propheticus sermo describit, qui ambulat in pluribus iustitiis, et non semel, sed semper iustitias diligit, nec una uice, sed iugiter loquitur ueritates: qui proiicit auaritiam, que est mater calumnie. Nisi enim cum alterius damno et malo, pecunie alteri non coaceruantur. Et excutit manus suas ab omni munere. Munera quippe excecant oculos, etiam sapientium. Qui obturat aures 438 suas ne audiat  iudicium sanguinis. Omnis iniquitas et oppressio et iniustitia, iudicium sanguinis est: et licet gladio non occidat, uoluntate tamen interficit. Et claudit oculos suos ne uideat malum. Felix conscientia, que non audit, nec aspicit malum. Qui igitur talis est, ipse habitabit in excelsis, hoc est, in regno celorum, siue in excelsa spelunca petre fortissime, in Christo Iesu: que petra Isrel populum sequebatur, ut biberet de ea, et illius fortitudine protegeretur. Panis ei dabitur, et aque eius fideles sunt: que gentilium fabule in ambrosia et nectare intelligunt. Nos autem panes et aquas fidelissimas, legem Dei interpretabimur. Qui igitur talis est, regem Christum in sua claritate conspiciet, de quo supra  dicitur: Ecce rex iustus regnabit, et  principes in iudicio preerunt. Et oculi eius uidebunt terram de longe, quam multo tempore desiderauerant, terram mitium et mansuetorum, de qua in Euangelio scriptum est: Beati mites, quoniam ipsi possidebunt terram : siue in celo positi, terrena despicient. Cor tuum meditabitur timorem: ut cum omnia fueris consecutus, dicas cum Apostolo: Qui non sum dignus uocari Apostolus, quoniam persecutus  sum Ecclesiam Dei . Principium enim sapientie timor Domini. Ubi est Scriba? ubi legis uerba ponderans? ubi doctor paruulorum ? ubi sunt, inquit, Scribe et Pharisei, qui Legis uerba trutinantes, infelicem populum decipiebant? quos nunc paruulos Scriptura cognominat, paruulos sensu, paruulos intelligentia. Cum autem oculi credentis regem in sua maiestate conspexerint, et cor eius meditatum fuerit timorem, tunc [b 1Kb] imprudentem populum non uidebit, populum Iudeorum, siue philosophorum et oratorum mundi, qui applaudunt sibi in eruditione et eloquentia seculari, de quibus nunc ait: Populum alti sermonis: ita ut non possis intelligere disertitudinem lingue eius; quorum omnis ornatus in uerbis est, qui habent folia tantum  umbramque sermonum, et fructum non possident ueritatis. Denique sequitur: In quo nulla est sapientia, de quibus et alio loco dicitur: Perdam sapientiam sapientium, et intellectum prudentium reprobabo . Cur? quia stultam 439 fecit Deus sapientiam huius seculi.

 Respice Sion ciuitatem solemnitatis nostre: oculi tui uidebunt Ierusalem, habitationem opulentam: tabernaculum quod nequaquam transferri poterit, nec auferentur claui eius in sempiternum, et omnes funiculi eius non rumpentur. Quia solummodo ibi [c 1Kb] magnificus est Dominus noster: locus fluuiorum riui latissimi et patentes, non transibit per eum nauis remigum: neque triremis [Al. trieris] magna transgredietur eum. Dominus enim iudex noster, Dominus  legifer noster, Dominus rex noster, [d 1Kb] ipse saluabit nos. Laxati sunt funiculi tui, et non preualebunt: sic erit malus tuus, ut dilatare signum nequeas. Tunc diuidentur spolia predarum multarum: claudi diripient rapinam. Nec dicet uicinus. elangui: populus qui habitat in ea auferetur ab eo iniquitas. LXX: Ecce Sion ciuitas. salutare nostrum: oculi tui uidebunt Ierusalem. ciuitas diues, tabernacula que non mouebuntur: nec auferentur paxilli tabernaculi eius in sempiternum, et funiculi eius non diripientur: quia nomen magnum Domini uobis: locus uester erit flumina et riui latissimi et spatiosi: non ingredietur per eam nauis agitata remigio: Deus [Al. Dominus] enim meus magnus est: non transibit me Dominus iudex noster, Dominus princeps noster, Dominus rex noster, Dominus ipse saluabit  nos. Disrupti [Al. direpti] sunt funiculi tui, quia non preualuerunt: malus tuus inclinatus est, [e 16Kb] ut dimittat uela: non eleuabit signum, donec tradatur in uastitatem. Multi igitur claudi predas facient: et non dicent, laborabo, populus qui habitat in eis, dimittetur eis delictum. O iuste, cui supra dictum est: cor tuum meditabitur timorem; et, populum imprudentem [Al. impudentem] non uidebis; et qui antea audieras, regem  in decore suo uidebunt oculi tui, contemplare Sion urbem solemnitatis nostre, uide Ecclesiam Christi, in qua est uera solemnitas: oculi tui cernent uisionem pacis, et diuitias insperatas, quas oculus non uidit, nec auris audiuit, nec in cor hominis ascenderunt, et tabernaculum quod nequaquam transferri poterit. Prius enim tabernaculum quod habuit populus Iudeorum, translatum est atque sublatum. Nec mouebuntur claui eius in sempiternum, et omnes funiculi eius firmi erunt; ita ut Dominus habitet in eo, qui locus est omnium fluuiorum, riuorumque currentium, per quos 440 nullus aduerse partis poterit nauigare: neque triremis magna, que interpretatur diabolus, eum transgredi poterit: quia Dominus ipse est iudex, et princeps, et rex, et Saluator  noster, et illo protegente, nullius metuemus insidias. Hec dicta sunt de Sion urbe solemnitatis nostre, et de Ierusalem habitatione ditissima, quam ipse Dominus fluuiis suis circumdabit atque uallabit. Nunc autem ad terrenam loquitur Ierusalem, quod laxati sint funiculi tabernaculi eius, et tentorium sustinere non quiuerint, et malus eius, in quo pulcherrima quondam uela pendebant, ruptis funibus ceciderit, ut non solum ad nauigationem, sed ad signum quoque mutilis sit. Postquam autem nauis eorum fuerit dissoluta, et tabernaculum dissipatum, ita ut in utramque partem funiculi disrumpantur, preda uictoribus diuidetur: qui tam imbecilli erunt propriis uiribus, ut claudi appellentur; et nichilominus Dei ira tribuente eis fortitudinem, nullam infirmitatem sentient,  nec dicent: laboraui. Qui enim fuerit inter eos, auferetur ab eo iniquitas atque peccatum, quia Dei exsecutus est uoluntatem.

 Accedite gentes, et audite, et populi attendite: audiat terra et plenitudo eius, orbis et omne germen eius. Quia indignatio Domini super omnes gentes, et furor super uniuersam militiam earum [Al. eorum]: interfecit eas, et dedit in occisionem. Occisi earum proiicientur: et de cadaueribus earum ascendet fetor: tabescent montes sanguine earum. Et tabescet omnis militia celorum: replicabuntur  sicut liber celi: et omnis militia eorum defluet, sicut defluit folium de uinea et de ficu, quoniam inebriatus est in celo gladius meus. Ecce super Idumeam descendet, et super populum  interfectionis mee ad iudicium. Gladius Domini repletus est sanguine, incrassatus adipe: de sanguine agnorum et hircorum, de sanguine medullatorum arietum; uictima enim Domini in Bosra: et interfectio magna in terra Edom. Et descendent unicornes cum eis, et tauri cum potentibus. Inebriabitur terra sanguine eorum, et humus eorum adipe pinguium. Post euersionem Ierusalem et naufragium quondam solidissime nauis, predamque omnis supellectilis illius,  de interitu omnium dicitur nationum, 441 et de consummatione mundi, que est in die futura iudicii. Unde omnes gentes et populi terre et plenitudo eius, orbis et cuncta genimina eius, tam que habitantur loca, quam que inhabitabilia sunt nimietate frigoris et caloris, iubentur audire, et que uentura sunt cum omni mentis tremore cognoscere. Indignatio enim Domini nequaquam super unam gentem Iudeam, et Assyrios atque Chaldeos, Aegyptios, Moabitas, et Ammonitas, et Philistheos: sed et contra omnes gentes, et super uniuersam militiam, siue ut LXX transtulerunt, numerum earum. uentura describitur, que interficiat eas, et fetorem corporum putrescentium in altum ascendere faciat: significans peccata omnium nationum: ita ut sanie earum et  spurcitia, ac sanguine montes repleantur: sublimes queque uirtutes et Angeli, qui singulis gentibus presidebant; et tabescat omnis militia uel fortitudo celorum: replicentur, siue complicentur celi sicut liber, et omnis militia et exercitus eorum, atque ut LXX transtulerunt, et stelle defluant, in similitudinem foliorum, que, appropinquante frigore, arentia atque contracta de uinea et ficu defluunt. Quod quidem et Saluator loquitur in Euangelio: Stelle cadent de celo, et uirtutes celorum mouebuntur, et tunc apparebit signum Filii hominis in celo . Et hoc considerandum, quod non dicat interire celos, sed replicari, siue complicari, quasi librum, ut postquam omnia peccata aperta fuerint et relecta, complicentur qui prius aperti fuerant,  ut nequaquam ultra scribantur in eis delicta multorum. De huiuscemodi libris Daniel in suo uolumine loquitur: Iudicium sedit, et libri aperti sunt , in quibus descripta erant opera singulorum. Stellas autem cadere plerique [a 1Kb] arbitrantur, iuxta Apocalypsim Ioannis . et illud quod alibi scriptum est: Stelle uniuerse ardentes soluentur, et celum ac terra transibunt . Preterit enim figura huius mundi. Quidam [b 1Kb] de his stellis dici putant. que in celo rutilant, ut in parte monstretur et totum, quod scilicet per stellarum ruinam etiam celorum interitus ostendatur . Alii uero 442 has stellas putant esse ruituras, de quibus et Paulus Apostolus scribit: Non est nobis certamen aduersus sanguinem et carnem, sed aduersus  principatus, aduersus potestates, aduersus rectores tenebrarum istarum, aduersus spiritualia nequitie in celestibus . Nec mirum si demones qui in ere habitant, dicantur esse celestes, cum etiam uolucres celi, que utique non in celo, sed in ere uolitant, Scriptura cognominet. Nam et Satanas transfiguratur in Angelum lucis , stellam se esse simulans. Et Saluator uidit eum quasi fulgur de celo cadentem . Et tropologice de  eo quasi de stella magna dicitur: Quomodo cecidit Lucifer qui mane oriebatur ? Hec uniuersa fient, quia inebriatus est in celo gladius eius, pena atque sententia, et ultio in peccatores, que profertur a Domino. Qui gladius et machera in Ezechiel  contra impios exacuitur; ac plurimis interfectis, uaginam suam iubetur intrare. Cumque inebriatus fuerit et repletus in celo; hoc est, in ere, qui consuetudine Scripturarum celum dicitur, tunc ad Idumeam quoque, id est, ad terrena descendet: ut post penam demonum, etiam hominum anime iudicentur. Idumea quippe in lingua nostra terrenam sonat. Repletusque est sanguine; et incrassatus adipe agnorum et hircorum, medullatorumque arietum atque taurorum: ut et  principes et populum pariter significet puniendos. uictima enim Domini in Bosra, et interfectio magna in terra Edom. De qua Bosra et Idumea etiam in consequentibus  idem Propheta testatur dicens: Quis est iste qui uenit de Edom: [a 1Kb] rubra uestimenta eius de Bosra? Et nonnulli existimant, quia Bosor, caro dicitur, per uictimam Domini in Bosra, tormenta omnium in carne monstrari: qui pio labuntur errore. In presenti enim loco non per SIN litteram. que in BOSOR , hoc est, in carne, ponitur: sed per SADE scribitur, et BOSRA  appellatur, que iuxta Iesum et Ieremiam non in Edom, id est, Idumea; sed in terra Moab inuenitur . Bosra autem in lingua nostra munitam sonat atque circumdatam, siue firmatam: ut  orbem terrarum Domini uoluntate doceat 443 esse solidatum, iuxta illud quod in psalmo canitur; Ipse super maria fundauit eum, et super flumina collocauit illum ; et de firmitate terre ex persona Dei dicitur: Ego firmaui columnas eius . Cumque uictima Domini fuerit in Bosra, et interfectio eius in Idumea, descendent unicornes cum tauris potentibus, reges uidelicet et principes terre [Al. eius]; et omnia interfectionis, et sanguinis replebuntur, et adipe quondam diuitum ac potentum. Per que uerba, iuxta humanam consuetudinem, terrorem audientibus incutientia, in omnes principes ac potentes, populosque ac paruos tormenta monstrantur. Bosra, id est, munitam, atque firmatam, et Edom, siue Duma, et Idumeam, Iudeorum  magistri Romam intelligi uolunt, et omnia de ipsa dici que sequenti capitulo continentur.

 Quia dies ultionis Domini, annus retributionum iudicii Sion. Et conuertentur torrentes eius in picem, et humus eius in sulphur: et erit terra eius in picem ardentem. Nocte et die non extinguetur, in sempiternum ascendet fumus eius: a generatione in generationem desolabitur, in seculum seculorum non erit transiens per eam. Et possidebunt illam onocrotalus, et hericius, et ibis, et coruus habitabunt in ea, et extendetur super eam mensura: ut redigatur ad nichili,  et perpendiculum in desolationem. Nobiles eius non erunt ibi: regem potius inuocabunt, et omnes principes eius erunt in nichili. Et orientur in domo [Al. domibus] eius spine, et urtice, et paliurus in munitionibus eius: et erit cubile draconum, et pascua struthionum. Et occurrent demonia onocentauris, et pilosus clamabit alter ad alterum: ibi cubabit [Al. cubauit] lamia, et inueniet [Al. inuenit] sibi requiem. Ibi habuit foueam hericius, et nutriuit catulos, et circumfodit, et fouit in umbra eius: illuc congregati sunt milui, alter ad alterum. Requirite diligenter in libro Domini, et legite, unum ex eis non defuit, alter ad alterum non quesiuit: quia quod ex ore meo procedit, ille mandauit, et spiritus eius, ipse [b 1Kb] congregauit ea. Et ipse misit eis [Al. ei] sortem, et manus eius diuisit eam illis in mensura, usque in sempiternum  possidebunt eam: in generatione et generationem habitabunt in ea. Hebrei, ut supra diximus, hec de Romano imperio prophetata contendunt, et 444 in ultionem Sion, uastitatem quondam regni potentissimi predicari, quod iuxta litteram plerique nostrorum etiam in Apocalypsi Ioannis scriptum putant. Nos autem ex eo quod dicitur, dies ultionis Domini annus retributionum iudicii Sion hunc arbitramur annum, de quo loquitur ipse Saluator: Spiritus Domini super me, eo quod unxit me, euangelizare pauperibus misit me, predicare captiuis remissionem, et cecis ut uideant, uocare annum Domini acceptabilem, et diem retributionis Deo nostro: consolari omnes lugentes, et dare plangentibus Sion gloriam : et de quo supra dictum est:  Mulieres opulente surgite : et dierum anni recordamini in dolore cum spe, ac per hoc post generalem totius orbis consummationem reuerti Scripturam ad Ierusalem, cui illo tempore loquebatur, et uastitatem eius pleno sermone describi: quod scilicet postquam tempus Romane obsidionis aduenerit, pice et sulphure et flammis ardentibus omnia compleantur, et fumus illius maneat in eternum, habitentque ibi onocrotalus et hericius, et ibis, et coruus, que animantia in desertis locis habitare consueuerunt: et hoc fiat, quia funiculus Domini atque perpendiculum, id est, sententia illius non ualeat immutari. Nobiles eius, id est, Apostoli atque credentes non erunt ibi, nec perditorum numero coniungentur: sed regem potius Christum inuocabunt.  Omnes autem principes illius, Scribe uidelicet et Pharisei, redigentur in nichili, et in domibus quondam ornatissimis spine et urtice et paliurus orientur. Eritque cubile draconum, et pascua struthionum, que et ipsa signa sunt extreme solitudinis. Et occurrent sibi in ea, iuxta LXX diuersa demonum phantasmata, siue ut omnes alii iuxta Hebraicum transtulerunt, SIIM  et IIM , onocentauri, et pilosi, et lamia, que Gentilium fabule, et petarum figmenta describunt. Hericium quoque ibi enutrire catulos, et stationem habere fidissimam:  illuc congregari miluos, rapacissimam auem, que Hebraice appellatur DAIOTH , siue ut LXX transtulerunt ceruos, de quibus infra dicemus. Inter que Propheta loquitur audientibus: O homines [Al. omnes] qui me auditis loquentem, que uentura pronuntio, rebus omnia complebuntur. 445 In libro enim scripta sunt Domini, et illius sententia definita, et ne unum quidem irritum erit. Nam quod de meo ore procedit, ille mandauit, id est, ego quidem loquor; sed uerba sunt Domini, et spiritu [Al. spiritus] illius quidquid dictum est perpetrabitur. Ipsius decreto atque mensura singula complebuntur: et usque in generationes sempiternas suum ordinem non relinquent. Hec iuxta Hebraicum et explanationem historicam dicta sint. Ceterum qui tropologiam  sequuntur, expulso populo Iudeorum sub bestiarum et portentorum nominibus, idololatras et uariis superstitionibus seruientes in Ierusalem habitaturos esse confirmant: et hos esse onocrotalos et hericios, ibin et coruum, dracones et struthiones, et onocentauros, et demonia, et pilosos, et lamiam, que Hebraice dicitur LILITH ; et a solo Symmacho translata est lamia, quam quidam Hebreorum , id est, furiam suspicantur. Et reuera si consideremus de diuersis gentibus adductas Ierusalem colonias, et iuxta ritum prouinciarum suarum, singulas familias propriorum demonum coluisse portenta, hec omnia in Ierusalem habitasse firmabimus. Quodque LXX transtulerunt: Ibi obuiauerunt sibi cerui, et uiderunt facies suas: numero transierunt,  unus ex ipsis non periit, nec quesiuit alterum. Dominus enim precepit eis, et spiritus eius congregauit eos: et ipse dedit eis sortes, et manus illius diuidet eis: ut pascantur in sempiternum, et possideant in generatione generationum, et requiescant in ea: sic allegorice interpretabimur, ut doceamus ceruos, id est, Apostolos, et sanctos quosque doctores, de quibus scriptum est: sicut desiderat ceruus ad fontes aquarum: ita desiderat anima mea ad te, Deus ; et alibi: uox Domini perficientis ceruos ; et rursum: Ceruus amicitie et pullus gratiarum tuarum loquantur tibi ; et in Iob: Custodisti autem mentes ceruorum, et partus eorum emittes ; et in Cantico Canticorum dicitur: Similis est fratruelis meus capree, uel hinnulo ceruorum super  montes aromatum ; obuiasse sibi in Ierusalem et mutuos uidisse conspectus, et transisse ac reliquisse eam, et ad diuersas prouincias perrexisse, quia Dominus mandauerit eis: Ite et docete 446 omnes gentes baptizantes eas in nomine Patris, et Filii, et Spiritus Sancti ; et spiritus illius congregauerit eos, dederitque eis sortes atque diuiserit, ut alius ad Indos, alius ad Hispanias, alius ad  Illyricum, alius ad Greciam pergeret: et unusquisque in Euangelii sui atque doctrine prouincia requiesceret. Que nos super Ierusalem diximus prophetari, et Iudei de Romano dicta imperio suspicantur, nonnulli ad orbem referunt, ne a prioribus discrepare uideantur.

 Letabitur deserta et inuia, et exsultabit solitudo, et florebit quasi lilium. Germinans germinabit: et exsultabit letabunda et laudans. Gloria Libani data est ei, decor Carmeli et Saron. Ipsi uidebunt gloriam Domini: et decorem Dei nostri. LXX: Letare desertum sitiens, et exsultet solitudo, et floreat quasi lilium. Florebunt et exsultabunt deserta Iordanis: gloria Libani data est ei, et honor Carmeli: et populus meus uidebit gloriam Domini, et altitudinem  Dei nostri. Quoniam Ierusalem conuersa est in picem et ascendit fumus illius sempiternus, et habitant in ea onocrotalus et hericius, ibis et coruus, dracones et struthiones, demonia et onocentauri, lamia et pilosi: et Domini super eam impleta sententia est: Relinquetur uobis domus uestra deserta : propterea que prius deserta fuerat, de qua in psalmo dicitur: uox Domini concutientis solitudinem [Al. desertum], et commouebit Dominus desertum Cades. uox Domini preparantis ceruos; et reuelabit condensa siluarum , mutabitur in rerum omnium abundantiam, et pugnantibus ceruis, de uniuersis saltibus nationum bestie, que eas prius possederant, expellentur, ut impleatur illud quod in hoc eodem Propheta dicitur: Letare  sterilis, que non paris: erumpe et clama, que non parturis; quoniam plures sunt filii deserte, magis quam eius que habet uirum . Hec erat prius sitiens, siue inuia, non habens uitales aquas, et Dominus non gradiebatur [Al. ingrediebatur] per eam, que nunc florebit in lilium, siue ut significantius expressit Aquila, [a 70Kb] , quam nos tumentem rosam et necdum foliis dilatatis possumus dicere. Florebit autem, ut cum Apostolo pronuntiet: Christi bonus odor sumus in omni loco . Et illud Cantici Canticorum: 447 Flores uisi sunt in terra [b 1Kb] : mandragore dederunt odorem suum . Quodque in LXX ponitur, et exsultabunt deserta Iordanis, in Hebraico quidem non habetur, sed possumus dicere Ioannis: in Iordane fluuio penitentie  baptismum demonstrari, quod Dominus suo lauacro signauit atque firmauit. Et quia de solitudine figuraliter dicitur, que refertur ad gentes, in qua fuit Ioannes, consequenter iungi potest Iordanis, ut per desertum gentium ueniamus ad baptismum Saluatoris. Quodque sequitur, gloria Libani data est ei, et decor Carmeli et Saron, iuxta priorem explanationem debemus accipere, in qua diximus  Libanum Templum siue Ierusalem intelligi, dicente Zacaria: Aperi, Libane, portas tuas ; et Ezechiel: [a 1Kb] Aquila magna magnarum alarum plena unguibus, que habet ductum intrandi in Libanum et Carmelum : priorem significare populum, de quo supra dictum est: Et erit desertum in Carmel, et Carmel in saltum reputabitur ; et Saron eamdem habere intelligentiam, Scriptura dicente: Factus est Saron sicut desertum. Omnis igitur candor, cultus Dei, et circumcisionis scientia, et loca uberrima atque campestria, que appellantur Saron, pro quibus Symmachus interpretatus est campos, dabuntur deserte quondam Ecclesie, et habitatores illius uidebunt gloriam Domini, et decorem siue altitudinem Dei nostri.

  Confortate manus dissolutas, et genua debilia roborate. Dicite pusillanimis , confortamini, et nolite timere, ecce Deus uester ultionem adducet retributionis: Deus ipse ueniet, et saluabit uos . Tunc aperientur oculi cecorum, et aures surdorum patebunt . Tunc saliet sicut ceruus claudus, et aperta erit lingua mutorum, quia scisse sunt in deserto aque, et torrentes in solitudine, et que erat arida in stagnum , et sitiens in fontes aquarum. In cubilibus, in quibus prius dracones habitabant, orietur uiror calami et iunci . Et erit ibi semita et uia  et uia sancta uocabitur, non transibit per eam pollutus. Et hec erit nobis directa  uia: ita ut stulti non errent per 448 eam (uel ut LXX transtulerunt, neque erit ibi uia immunda, qui autem dispersi sunt, transibunt per eam, et non errabunt. Non erit, inquit, ibi leo, et mala bestia non ascendet per eam, nec inuenietur ibi, sed ambulabunt per eam, qui liberati fuerint. Et redempti a Domino conuertentur, et uenient in Sion cum laude, et letitia sempiterna super caput eorum. Gaudium et letitiam obtinebunt: et fugiet dolor et gemitus. Utramque editionem miscuimus, ne in proponendis singulis, librorum magnitudo tendatur, que [Al. quia] iam modum breuitatis excedit. Apostolis, de quibus supra dictum est: Ipsi uidebunt gloriam Domini et decorem Dei nostri, precipitur, ut confortent manus in gentibus dissolutas, et genua debilia roborent; ut qui prius  manibus dissolutis opus Dei facere non poterant, et aridam habebant dexteram, extendant eam ad bona opera. Et qui dudum inter idola diuersis erroribus claudicabant, firmo super ueritatem incedant gradu: et pusillanimes siue formidolosos fide Domini confirmantes, faciant non timere, uniusque Dei metus uniuersi erroris expellat timores. Causa autem est securitatis atque constantie, quia uenturus est Christus, cui Pater dedit omne iudicium: et reddet unicuique secundum opera sua . Ipse ueniet et saluabit uos, quibus dicitur, nolite timere: siue nos,  ut salutem cum credentibus Apostoli dicant sibi esse communem. Tunc aperientur oculi cecorum, et aures surdorum patebunt. Tunc saliet sicut ceruus, claudus: et aperta erit lingua mutorum. Quod quamquam signorum magnitudine completum sit, quando Dominus loquebatur discipulis Ioannis, qui ad eum missi fuerant: Euntes renuntiate Ioanni que audistis et uidistis: ceci uident: claudi ambulant: leprosi mundantur: surdi audiunt: mortui resurgunt: pauperes euangelizantur ; tamen quotidie expletur in gentibus, quando qui prius ceci erant, et in ligna et lapides impingebant, ueritatis lumen aspiciunt. Et qui Scripturarum uerba surdis auribus audire non poterant, nunc ad Dei precepta letantur; quando qui prius claudi erant, et rectam uiam non  tenebant, saliunt sicut cerui, imitantes doctores suos, et aperta erit lingua mutorum, quorum 449 Satanas ora concluserat, ne possent unum Dominum confiteri. Idcirco autem aperientur oculi, aures audient, salient claudi, et aperta erit lingua mutorum, quia scisse sunt, siue eruperunt in deserto quondam Ecclesie aque baptismi [b 1Kb] salutaris, et torrentes ac riui in solitudine, diuerse scilicet gratie spirituales: et que erat arida, in stagnum paludesque conuersa est, ut non solum careret ardore sitis sed nauigabilis esset et irrigua, et haberet fontes plurimos, quos ceruus desiderat, quos qui biberit, potest benedicere Domino, iuxta illud quod scriptum est: Benedicite Domino de fontibus Isrel . In cubilibus animarum gentilium, in  quibus prius dracones habitabant, erunt calamus et iuncus, quibus scribatur fides Domini, et in quibus fessa prius membra requiescant; siue erit letitia auium, et caule gregum: ut assumant alas columbe, et humilia relinquentes, ad excelsa festinent, possintque cum Psalmista dicere, Dominus pascit me, et nichil mihi deerit: in loco pascue ibi me collocauit: super aquas refectionis educauit me. Ibi erit semita, et uia mundissima, que sancta uocabitur, et que dicit ipsa de se: Ego sum uia , per quam qui pollutus est, transire non poterit. Unde et in psalmo dicitur, Beati immaculati in uia . Et hec uia erit nobis, id est, Deus noster, tam recta et plana atque campestris, ut nullum habeat errorem: et stulti atque uecordes per  eam ingredi ualeant, quibus in Prouerbiis loquitur Sapientia: Si quis est paruulus, ueniat ad me. Et insipientibus locuta est, uenite et comedite panem meum, et bibite uinum quod miscui uobis. Relinquite infantiam, et uiuite, et ambulate 450 per uias prudentie . Stulta enim mundi elegit Deus : quorum stultorum princeps loquitur in psalmo, Deus tu scis insipientiam meam. Et stultum Dei sapientius est hominibus . Unde LXX transtulerunt: Et qui dispersi fuerant , et a societate Domini separati, nequaquam errabunt.  Sequitur, Non erit ibi leo: aduersarius noster diabolus, qui circuit rugiens, quomodo ouile Domini possit intrare . Et male bestie, satellites eius, non ascendent per eam. Neque enim uestigium colubri in petra inueniri potest. Ambulabunt autem per eam qui liberati fuerint de uinculis peccatorum, et redempti sanguine Saluatoris, et egerint penitentiam; et uenerint in Sion, de qua sepius diximus: Accessistis ad Sion montem, et ciuitatem Dei uiuentis Ierusalem celestem ; ne more Iudaico auream queramus Sion, et gemmatam Ierusalem, que iuxta prophetiam Danielis, in eternos cineres dissoluta est . Eritque letitia sempiterna laudantium Dominum super  caput eorum, ut postquam seculum uicerint, possint cum Apostolo et Propheta dicere: Cursum consummaui, fidem seruaui, de cetero reposita est mihi corona iustitie : et, Domine, ut scuto bone uoluntatis tue coronasti nos . Tunc succedente gaudio atque letitia, fugiet dolor et gemitus, quando uenerit ex Sion qui eruat. Que omnia nos iuxta apostolum Paulum in primo Saluatoris interpretamur aduentu: Iudei autem et nostri Iudaizantes, ad secundum referunt, unius occasione uersiculi, Conuertentur et uenient in Sion cum laude, hostiarum sanguinem, cunctarumque gentium seruitutem, et uxorum pulchritudinem desiderantes.



LIBER UNDECIMUS.


 451-452 Difficile, immo impossibile est placere omnibus: nec tanta uultuum, quanta sententiarum diuersitas est. In explanatione duodecim prophetarum longior quibusdam uisus sum, quam oportuit; et ob hanc causam in Commentariolis Danielis breuitati studui, preter ultimam et penultimam uisionem, in quibus me necesse fuit [a 1Kb] ob obscuritatis magnitudinem sermonem tendere: precipueque in expositione septem et sexaginta duarum et unius hebdomadarum, in quibus disserendis quid Africanus temporum scriptor, quid Origenes, et Cesariensis Eusebius, Clemens quoque Alexandrine Ecclesie presbyter, et Apollinaris Laodicenus. Hippolytusque, et Hebrei, et Tertullianus senserint, breuiter comprehendi: lectoris arbitrio derelinquens quid de pluribus eligeret.  Itaque quod nos uerecundia fecimus iudicandi, et eorum honore qui lecturi erant, quibusdam forte non placeat, qui non Antiquorum opiniones, sed nostram sententiam scire desiderant. Quibus facilis responsio est, noluisse me sic unum recipere, ut uiderer alios condemnare. Et certe si tanti et tam eruditi uiri fastidiosis lectoribus displicent, quid de me facturi erant, qui pro tenuitate ingenioli inuidorum morsibus pateo? Sin autem supradictos uiros, magistros Ecclesie nominaui, illud intelligant, me non omnium probare fidem, qui certe inter se contrarii sunt; sed ad distinctionem [b 1Kb] Iosephi, Porphyriique dixisse, qui de hac questione plurima disputarunt. Quod si in expositione statue pedumque eius, et digitorum discrepantia, ferrum et testam super Romano regno  interpretatus sum, quod primum forte, dein imbecillum Scriptura portendit, non mihi imputent, sed Prophete. Neque enim sic adulandum est principibus,  ut sanctarum Scripturarum ueritas negligatur, nec generalis disputatio unius [c 1Kb] persone iniuria est. Que cum benigno meorum studio caueretur, Dei iudicio repente sublata est: ut amicorum in me studia, et emulorum insidie monstrarentur. Sed hec alias: nunc quod cepimus exequamur. Undecimus in Isaiam liber, o uirgo Christi Eustochium, quia magnam partem historie disserturus est, facilior erit in principiis, et usque ad duas sui partes, reliqua simili more dictanda sunt: et sic studendum breuitati, ut nullum damnum fiat intelligentie.

 Et factum est in quarto decimo anno regis Ezechie, ascendit Sennacherib rex Assyriorum super omnes ciuitates Iuda munitas  et cepit eas. Et misit rex Assyriorum Robsacen de Lachis in Ierusalem ad regem. Ezechiam in manu graui, et stetit in aqueductu piscine superioris, in uia agri fullonis. Et egressus est ad eum Eliacim filius Helcie, qui erat super domum: et Sobna scriba, et Ioahe filius 453 Asaph a commentariis, et dixit ad eos Rabsaces: Dicite Ezechie: Hec dicit rex magnus, rex Assyriorum: Que est ista fiducia qua confidis? aut quo consilio et fortitudine rebellare disponis? super quem habes fiduciam, quia recessisti a me? Ecce confidis super baculum arundineum confractum istum, super Aegyptum: cui si innixus fuerit homo, intrabit in manum eius, et perforabit eam: sic est Pharao rex Aegypti omnibus qui confidunt in eo. Quod si responderis mihi, in Domino Deo nostro confidimus,  nonne ipse est cuius abstulit Ezechias excelsa et altaria; et dixit Iude et Ierusalem: Coram altari isto adorabitis? Et nunc trade te Domino meo regi Assyriorum,  et dabo tibi duo millia equorum, nec poteris ex te prebere ascensores eorum. Et quomodo sustinebis faciem iudicis unius loci ex seruis Domini mei minoribus? quod si confidis in Aegypto: et in quadrigis, et in equitibus: et nunc numquid sine Domino ascendi ad terram istam, ut disperderem eam? Dominus dixit ad me: Ascende super terram istam, et disperde eam. Historia manifesta est, et interpretatione non indiget: pleniusque in Regum et Dierum uoluminibus hec eadem scripta referuntur, quod anno tertio Osee filii Hela regis Isrel, regnauerit Ezechias filius Achaz regis Iuda. uiginti quinque, inquit, annorum erat cum regnare cepisset, et uiginti et nouem annis regnauit in Ierusalem, et fecit quod erat bonum coram Domino, iuxta omnia que fecerat Dauid pater eius.  Et post paululum: In Domino Deo Isrel sperauit, et post eum non fuit similis illi, de cunctis regibus Iuda, sed neque in his qui ante eum fuerunt: adhesit Domino, et non recessit a uestigiis eius: fecitque mandata eius que preceperat Dominus Moysi: unde et erat Dominus cum eo, et in cunctis ad que procedebat, sapienter se agebat . Rebellauit autem contra regem Assyriorum, et non seruiuit ei: in cuius sexto anno imperii, Salmanasar rex Assyriorum cepit Samariam, et decem tribus que appellabantur Isrel; et transtulit eas in Assyrios, collocauitque in Hala et Habor fluuiis Gozan, in ciuitatibus Medorum . Post annos autem septem, id est, quarto decimo anno Ezechie, rex Assyriorum Sennacherib ingressus  Iudeam, obsedit ciuitates eius munitas, uolens eas capere. Cumque obsideret Lachis, misit ad eum Ezechias nuntios, dicens: Peccaui, recede a me, et omne quod imposueris mihi, feram. Cumque trecenta talenta argenti, et triginta auri ad regis 454 imperium persoluisset, fractis ianuis Templi Domini, et laminis eius detractis, quas ipse affixerat, misit rex Assyriorum Thartan et Rabsacen de Lachis ad regem Ezechiam cum manu ualida Ierusalem: qui cum ascendissent, uenerunt in Ierusalem, et steterunt contra aqueductum piscine superioris, que est in uia agri fullonis, uocaueruntque ad se regem. Egressus est autem ad eos Eliacim filius Helcie prepositus domus, et Sobna scriba, et Ioahe filius Asaph, a commentariis; dixitque ad eos Rabsaces: Loquimini  Ezechie: Hec dixit rex magnus, rex Assyriorum, et cetera que in historia continentur. In quo arrogantia consideranda Rabsacis, quod uelut quedam contraria fortitudo, imitatur consuetudinem Prophetarum, ut quod illi solent in prologis ponere: Hec dicit Dominus, quo auctoritatem et magnitudinem loquentis ostendat, iste nunc dixerit: Hec dicit rex magnus, rex Assyriorum. Egressus est autem ad eum Eliacim filius Helcie qui erat prepositus domus, et Sobna scriba, et Ioahe filius Asaph, a commentariis. Iste est Eliacim filius Helcie, de quo in uisione uallis Sion supra  legimus: uocabo seruum meum Eliacim filium Helcie, et induam illum tunica tua, et cingulo tuo confortabo eum, et potestatem tuam dabo  in manu eius, et erit quasi pater habitantium in Ierusalem, et domui Iuda, et cetera. Hec autem dicuntur ad Sobnam, qui ante eum prepositus Templi fuit, de quo in eadem scriptum est uisione: uade et ingredere ad eum qui habitat in tabernaculo, ad Sobnam prepositum Templi , quem tradunt Hebrei Rabsacis comminatione perterritum tradidisse manus Assyriis, et inferiorem partem Ierusalem aduersariis prodidisse, exceptaque arce Sion et Templo, nichil aliud remansisse quod non tenuerit Assyrius. Unde errant qui Sobnam, qui nunc cum Eliacim, et Ioahe ad Rabsacen egreditur, eumdem putant quem et supra. Ibi enim Sobna prepositus Templi ponitur, qui ab Assyriis dicitur esse capiendus: hic autem Sobna scriba, hoc est,  , qui Hebraice appellatur SOPHER [Figure: [Hebrew Text] 1Kb] , et est superiori . Rabsacen autem, qui Hebrea lingua locutus sit, filium Isaie Prophete Iudei autumant, qui et ipse proditor fuerit: relictumque filium Isaie alterum, appellari Iasub, qui in lingua nostra relictum sonet. Porro alii arbitrantur eum fuisse Samariten, et 455 idcirco Hebraicum scisse sermonem, et tam audacter et impie Dominum blasphemare. Consideremus ergo uerba Rabsacis; ac primum quod dicit: Confidis super baculum arundineum confractum istum, super Aegyptum, falsum est: nulla enim narrat historia quod Ezechias ad Aegyptios miserit, et Pharaonis auxilium postularit. Quodque infert: Si responderis mihi, in Domino Deo nostro confidimus, uerum est. Sed rursum  iungit mendacium ueritati, quod abstulerit Ezechias excelsa illius et altaria. Hoc enim non contra Deum, sed pro Deo fecerat; ut idololatria et ueteri errore destructo, iuberet Deum adorari in Ierusalem, ubi erat Templum eius: quamquam legamus pessima consuetudine, in montibus collibusque exstructo iam altari, populum Deo uictimas immolasse. Quodque paucitatem obsessorum uolens ostendere, equorum duo millia pollicetur, quorum Ezechias ascensores prebere non possit, non de imbecillitate uenit populi Iudeorum qui equitandi carebat scientia: sed obseruatione mandatorum Dei, qui per Moysen super rege preceperat Isrel: Non multiplicabit [Al. multiplicaret] sibi equos: et uxores plurimas non habebit . Sin  autem me, inquit, seruum Sennacherib, qui sum minimus famulorum eius, non uales sustinere, quomodo tantam regis potentiam sustinebis? Ad id autem quod dixerat: Si responderis mihi in Domino Deo confidimus, callide prudenterque respondit, se non sua uoluntate, sed Domini uenisse preceptis. Dominus dixit ad me: Ascende super terram istam, et disperde eam. Et est argumentum: certe sine Domini uoluntate huc uenire non poteram. Cum autem uenerim et multas ceperim ciuitates, et pars Ierusalem maneat intacta, manifestum est me eius uoluntate uenisse. Legi in cuiusdam Commentario eumdem esse Sennacherib qui et Samariam ceperit, quod omnino falsum est. Sacra enim narrat Historia primum Phul regem  Assyriorum, sub Manahen rege Isrel, uastasse decem tribus. Secundum Theglathphalasar sub Phacee filio Romelie Isrel uenisse Samariam. Tertium Salmanasar sub Osee rege Isrel totam cepisse Samariam . Quartum fuisse [a 1Kb] Sargon, qui expugnauit Azotum . 456 Quintum Asaraddon qui translato Isrel, Samaritanos in terram Iudeam custodes miserit . Sextum Sennacherib qui sub Ezechia rege Iude, capta Lachis et ceteris Iudee urbibus, obsederit Ierusalem . Alii autem unum atque eumdem multis putant nominibus appellari.

 Et dixit Eliacim et Sobna et Ioahe ad Rabsacen: Loquere ad seruos tuos Syra lingua, intelligimus enim: ne loquaris ad nos Iudaice in auribus populi qui est super murum. Et dixit ad eos Rabsaces:  Numquid ad Dominum tuum, et ad te misit me Dominus meus, ut loquerer omnia uerba ista, et non potius ad uiros qui sedent in muro: ut comedant stercora sua, et bibant urinam pedum suorum uobiscum? Et stetit Rabsaces, et clamauit uoce magna Iudaice, et dixit: Audite uerba regis magni, regis Assyriorum. Hec dicit rex: Non seducat uos Ezechias, quia non poterit uos eruere, et non uobis tribuat fiduciam Ezechias super Domino, dicens: Eruens liberabit nos Dominus, non dabitur ciuitas ista in manu regis Assyriorum. Nolite audire Ezechiam. Hec enim dicit rex Assyriorum. Accusatio Rabsacis, Ezechie testimonium est: quod captis cunctis Iudee urbibus confisus in Domino sit, dixeritque ad populum: Nolite timere, nec paueatis regem Assyriorum, et uniuersam multitudinem  que est cum eo: multo enim plures nobiscum sunt quam cum illo. Cum illo est brachium carneum; nobiscum est Dominus Deus noster, qui auxiliator est noster, pugnatque pro nobis. Et confortatus est, inquit, populus huiuscemodi uerbis Ezechie regis Iude. Unde Rabsaces destruere uult, quod ille construxerat; et loquitur ad populum, Non seducat uos Ezechias: et non uobis tribuat fiduciam super Domino Deo. Quod autem Eliacim et Sobna, et Ioahe humiliter deprecantur: Loquere ad seruos tuos Syra lingua, intelligimus enim; et non loquaris ad nos Iudaice in auribus populi qui est super murum, hunc sensum habet: Quid necesse est populum falsis terroribus commoueri, et uanam iactare uirtutem? loquere linguam quam populus non intelligit. Si quidem nos  habemus lingue tue scientiam: nouimusque sermonem Syrum, qui utrisque 457 communis est. Ad quod Rabsaces arroganter: Num, ait, ad Dominum tuum, et ad te misit me Dominus meus, et non potius ad uiros qui sedent in muro? Rursumque augens comminatione terrorem, ut comedant, inquit, stercora sua, et bibant urinam pedum suorum uobiscum? per que ostendit fame eos et penuria, sitique esse capiendos.  Simulque illecebram iungit formidini: ut quos terrore non uicerat, repromissionibus et persuasione decipiat, dicens ex sermone regis Assyriorum.

 Facite mecum benedictionem, et egredimini ad me, et comedite unusquisque uineam suam, et unusquisque ficum suam, et bibite unusquisque aquam cisterne sue: donec ueniam, et tollam uos ad terram, que est similis terre uestre: terram frumenti et uini, terram panum et uinearum. Ne conturbet uos Ezechias, dicens: Dominus liberabit nos. Numquid liberauerunt dii gentium unusquisque terram suam de manu regis Assyriorum? Pro quo in Regum uolumine legitur: Facite mecum quod est utile, et egredimini ad me . Ergo sensus idem est. Facite, inquit, quod uobis prosit, et in benedictionem uestram proficiat. Siue hoc dicit: Benedicite regi  Assyrio, et laudate eum, et Dominum confitemini, ut premia consequamini, et donec reuertar de Aegypto, siue capta Lobna, redeam, habitate in urbe uestra; et rebus uestris fruimini. Postea autem ueniam, et transferam uos in terram que similis est terre uestre, frumenti, uini et olearum. Nec dicit nomen regionis, quia equalem terre repromissionis inuenire non poterat: sed similitudinem pollicetur. Hoc enim unusquisque desiderat, in quo natus est. Quidam putant terram eis Medie repromitti, que habebat terre Iudee similitudinem, tam in situ quam in frugibus. Quodque infert.

 Ubi est Deus Hemath et Arphad? ubi est Deus Sepharuaim? Numquid liberauerunt Samariam  de manu mea? Quis est ex omnibus diis terrarum istarum, qui eruerit terram suam de manu mea, ut eruat Dominus Ierusalem de manu mea? Et siluerunt, et non responderunt ei uerbum. Mandauerat enim eis rex dicens: 458 Ne respondeatis ei. Hoc ostendit quod omnibus his diis Samaria seruierit, et idcirco capta sit. Sin autem, ait, tantis diis presidentibus, decem tribus facile superauimus, quanto magis uos, immo solam Ierusalem, uno Deo presule, uincemus facilius? Tacuitque omnis populus, et non respondit ei quidquam. Siquidem preceptum regis acceperant, ut non responderent ei. uere iustus Ezechias, agens cuncta fideliter uniuersaque consilio. Ideo autem iusserat blasphemanti Assyrio non responderi, ne eum ad maiores blasphemias  prouocaret. Unde scriptum est: Ne succendas carbones peccatoris ; et in psalmo legimus: Cum consisteret aduersum me peccator, obmutui, et humiliatus sum, et tacui de bonis ; et iterum: Pone, Domine, custodiam ori meo, et ostium munitum labiis meis: ne declines cor meum in uerba malitie .

 Et [b 1Kb] ingressus est Eliacim filius Helcie, qui erat super domum, et Sobnas  scriba et Ioahe filius Asaph a commentariis ad Ezechiam scissis uestibus, et nuntiarunt ei uerba Rabsacis. Et factum est cum audisset rex Ezechias, scidit uestimenta sua, et obuolutus est sacco, et intrauit in domum Dei. Et misit Eliacim qui erat super domum, et Sobnam scribam: et seniores de sacerdotibus opertos saccis ad Isaiam filium Amos prophete, et dixerunt ad eum: Hec dicit Ezechias: Dies tribulationis et correptionis, et blasphemie dies hec, quia uenerunt filii usque ad partum, et uirtus non est pariendi [Al. parienti]. Si quomodo audiat Dominus Deus tuus uerba Rabsacis, quem misit rex Assyriorum dominus suus ad blasphemandum Deum uiuentem, et exprobrandum sermonibus, quos audiuit Dominus Deus tuus. Leua ergo orationem pro reliquiis que reperte sunt. Et uenerunt  serui regis Ezechie ad Isaiam: et dixit ad eos Isaias: Hec dicetis domino uestro: Hec dicit Dominus: Ne timeas a facie uerborum que audisti quibus blasphemauerunt pueri regis Assyriorum me. Ecce ego ei dabo [Al. dabo eis] spiritum, et audiet nuntium, et reuertetur ad terram suam, et corruere eum faciam gladio in terra sua. Perspicua relinquentes, ea tantum in quibus latens sensus est, disseramus. 459 Scindunt uestes, quia Rabsacen audiunt [Al. audierant] blasphemantem. Scindit et ipse rex uestimenta sua, quia peccatorum suorum, et populi esse credebat, quod Rabsaces usque ad portam Ierusalem uenerit, et contra Dominum talia sit locutus. Unde pontifex quia Saluatorem blasphemasse credebat, scidit uestimenta sua : et Paulus ac Barnabas,  deferentibus sibi Dei cultum Lycaonibus, sciderunt uestimenta sua . Pro regio ergo cultu obuolutus est sacco; et de palatio ad Templum gradiens, Eliacim pontificem, et Sobnam scribam, et seniores de sacerdotibus misit ad Isaiam filium Amos prophete. In quo regis consideranda humilitas atque prudentia. Ipse pergit ad Templum; principes populi et seniores Sacerdotum, non stolis sacerdotalibus, sed ciliciis opertos misit ad Isaiam filium Amos prophete. Pro quo in Regum uolumine legitur: Ipse coopertus est socco, et ingressus domum Domini, Eliacim prepositum domus, et Sobnam scribam, et senes de sacerdotibus misit coopertos saccis ad Isaiam prophetam filium Amos . Hic quia ipse de se Isaias scribebat historiam, non se appellauit  Prophetam, sed filium Prophete: ibi uero quia alter erat Scriptor historie, ipsum scribit Prophetam. Quod quidem et de Mattheo Euangelista legimus, quod ipse Mattheus se dixerit publicanum : alii uero Euangeliste nomen publicani tacuerint, et Apostolicam tantum posuerint dignitatem; et quod in coniunctionibus Apostolorum, apud se secundus, apud alios primus sit. Dixeruntque, inquit, ad eum: Hec dicit Ezechias, non rex, non tumens nomine imperii: Dies tribulationis, et corruptionis, et blasphemie dies hec: tribulationis nostre, correptionis Dei, blasphemie hostium. Ponitque similitudinem  parturientis mulieris et dolentis, quod ad partum usque peruenerit, et generare non possit, nec dicere: A timore tuo, Domine, concepimus, et doluimus, et peperimus spiritum salutis. Sequitur: Si quomodo audiat Dominus Deus tuus uerba Rabsacis . Non enim audemus Dominum omnium, nostrum Dominum dicere, quo irascente tanta perpetimur; sed tuum dicimus Dominum. Et hanc habemus ultionis fiduciam: 460 quoniam uiuens Deus blasphematur a cultore idolorum mortuorum. Et exprobrauerunt sermonibus, quos audiuit Dominus Deus tuus: Leua ergo orationem, nostram iacentem: non pro cuncto populo qui iam periit, sed pro reliquiis, que obsidentur, cumque uenissent serui regis Ezechie ad Isaiam: rursum nomen Prophete  tacuit, ut ceptam seruaret humilitatem. Preuenitque eos Isaias: eodem enim spiritu quo futura noscebat, etiam absentem regem audierat: et dicit quid respondere deberent Domino suo, humiliati [a 1Kb] in ista fiducia conscientie. Dicite, inquit, Domino uestro, qui uester est Dominus; meus enim hec dicit Dominus: Noli timere uerba quibus non tu, sed ego sum blasphematus. Nec dico uniuersa que regi Assyriorum sim facturus, ne meam uidear iactare potentiam; sed quod dandus sit ei spiritus non Dei, sed aduersarius. Auditoque nuntio, reuertatur ad terram suam, et corruat in ea gladio, ut duo pariter que optabat Ezechias, audiret, se obsidione et periculo liberandum, et inimicum iratumque regem in sua terra esse moriturum. Si quis querat cur in  libro Prophetie, historia que in Regum et Dierum uoluminibus scripta est, mixta uideatur, consideret quod historie prophetia sit copulata, tam de liberatione urbis, quam de Assyrii interitu, et de reuersione solis horarum decem, et quindecim annorum spatiis protelatis, quod et prophetie est et historie.

 Reuersus autem Rabsaces, inuenit regem Assyriorum preliantem aduersum Lobnam: audierat enim quia profectus esset de Lachis. Et audiuit de Taracha rege Aethiopie dicentes: Egressus est, ut pugnet contra te. Quod cum audisset, misit nuntios ad Ezechiam dicens: Hec dicetis Ezechie regi Iude loquentes: Non te decipiat Deus tuus, in quo tu confidis dicens: Non dabitur Ierusalem in manum regis Assyriorum. Ecce tu audisti omnia que fecerunt reges  Assyriorum omnibus terris quas subuerterunt, et tu poteris liberari? Numquid eruerunt eos dii gentium, quos subuerterunt patres mei Gozan et Haram, et Reseph, et filios Edem, qui erant in Thalassar? Ubi est rex Hemath, et rex Arphad, 461 et rex urbis Sapharuaim Ana [Al. Sepharuaim Anea] et Aua? Eisdem uerbis eademque sententia scriptum est in Regum et Dierum uolumine, quod Rabsaces iuxta Domini uoluntatem, obsidionem deseruerit Ierusalem, et perrexerit ad dominum suum, quem, uel deserta, uel capta Lachis, ad oppugnandam Lobnam ire cognouerat. Ipse quoque Sennacherib audiens Taracham  regem Aethiopum inferre sibi bellum, occurrit uenienti, et nichilominus mittit nuntios ad Ezechiam, et Epistolas, ut quos necdum uiribus ceperat, sermone terreret. Et quomodo populo dixerat: Non te decipiat Ezechias : eadem blasphemia loquitur ad regem: Non te decipiat Deus tuus . Ponitque exempla maiorum, quod quomodo ceteras terras non potuerint liberare dii sui de manibus eorum: sic nec Ierusalem liberetur. In enumeratione autem gentium ceterarum ponit ANA  et AuA , quas LXX miscuerunt dicentes, [a 12Kb] anauegaua, coniunctionemque, et, id est, uau inter duas gentes Ana et Aua, lingua posuere Hebrea, ut ignorantibus una gens uideatur aut ciuitas. Manifesta transcurrimus, ut in dubiis immoremur.  Pugnasse autem Sennacherib regem Assyriorum contra Aegyptios, et obsedisse Pelusium: iamque exstructis aggeribus urbi capiende, uenisse Taracham regem Aethiopum in auxilium, et una nocte iuxta Ierusalem centum octoginta quinque millia exercitus Assyrii pestilentia corruisse, narrat Herodotus, [b 2Kb] et plenissime Berosus, Chaldaice scriptor historie, quorum fides de propriis libris petenda est.

 Et tulit Ezechias libros de manu nuntiorum, et legit eos: et ascendit in domum Domini, et expandit eos coram Domino, et orauit ad Dominum dicens: Domine, exercituum Deus Isrel, qui sedes super Cherubim, tu es Deus solus omnium regnorum terre: tu enim fecisti celum et terram. Inclina, Domine, aurem tuam et audi: aperi, Domine, oculos  tuos, et uide, et audi omnia uerba Sennacherib que misit ad blasphemandum Deum uiuentem. 462 uere enim, Domine, desertas fecerunt reges Assyriorum terras et regiones earum: et dederunt deos earum igni: non enim erant dii, sed opera manuum hominum. lignum et lapides; et comminuerunt eos. Et nunc Domine Deus noster, salua nos de manu eius: et cognoscant omnia regna terre, quia tu es Deus solus. Contra Sennacherib regis blasphemias solita Ezechias arma corripuit. Rursumque pergit ad Templum, et Epistolas eius expandit coram Domino. Prius tacuerat, non enim audebat Domini timore perterritus in Templo ora reserare, nec liberas ad Deum preces fundere. Nunc autem quia iam audierat Isaiam dicentem: Ne timeas a facie uerborum que audisti,  quibus blasphemauerunt pueri regis Assyriorum me, et cetera: audacter Dominum deprecatur, et solum Deum asserit esse uiuentem: que idola intelligimus  imagines mortuorum. Quodque infert: uere enim, Domine, desertas fecerunt reges Assyriorum terras, et regiones earum: et dederunt deos earum igni: non enim erant dii, sed opera manuum hominum, lignum et lapides: et comminuerunt eos, multis probatur historiis, que scribunt reges Persarum uenisse in Greciam, et subuertisse atque spoliasse templa Grecorum: ultionemque postulat, ut per occasionem sui omnia regna cognoscant quod solus sit Deus, qui possit suos de discrimine liberare.

 Misit autem Isaias [Al. Iosias] filius Amos ad Ezechiam dicens: Hec dicit Dominus Deus Isrel: pro quibus rogasti me de Sennacherib rege Assyriorum, hoc est uerbum quod locutus est Dominus super eum: Despexit te et subsannauit te uirgo  filia Sion: post [Al. propterea] te caput mouit filia Ierusalem. Cui exprobrasti, et quem blasphemasti, et super quem exaltasti uocem tuam, et leuasti altitudinem oculorum tuorum, ad Sanctum Isrel? In manu seruorum tuorum exprobrasti Domino et dixisti: In multitudine quadrigarum mearum ego ascendi [Al. ascendam] altitudinem montium, iuga Libani, et succidam excelsa cedrorum eius, et electas abietes illius, 463 et introibo altitudinem summitatis eius saltum Carmeli eius. Ego fodi, et bibi aquam: et exsiccaui uestigio pedis mei omnes riuos aggerum. Quia tam audacter Ezechias Dominum deprecatus est, nec misit ad Isaiam, ut prius miserat, non ipse Propheta pergit ad eum, sed mittit nuntios qui ei dicerent uerbis Dei: Super Sennacherib contra quem rogas, Domini ista sententia  est: uirgo Sion, et filia Ierusalem  subsannauit te atque despexit; et que ne ad maiorem te blasphemiam concitaret, presenti non responderat, post abeuntem mouit caput suum, certa de ultione, secura de pena. Et hec locuta est: Non contra me, sed contra Dominum superbisti: nec ipse per te, sed per seruos tuos, ut maior esset arrogantia [c 1Kb] blasphemantis. Dixisti enim quod in quadrigarum tuarum multitudine ascenderes altitudinem montium, et iuga Libani, et excelsas succideres cedros atque abietes illius. Quod uel de cunctis gentibus principibusque earum debemus  accipere, uel de Ierusalem, que interpretatur Libanus, ut cedros eius atque abietes ad potentes quosque et optimates: altitudinem uero summitatis  illius saltumque Carmeli referamus ad Templum. Ipse enim supra dixerat: Numquid non audisti que fecerunt reges Assyriorum omnibus terris, quas subuerterunt? ergo nec tu poteris liberari. Quodque infert: Ego fodi et bibi aquam, et exsiccaui uestigio pedis mei omnes riuos aggerum, iuxta historiam hoc intelligi potest, quod pre multitudine exercitus, omnia fluenta exsiccauerit, ut puteos sibi fodere sit compulsus. Iuxta translationem: quod omnes populos, qui interdum sub aquarum nomina describuntur, suo uastauerit exercitu. Pro quo soli Septuaginta transtulerunt, et posui pontem [Al. potentem, uel potestatem], et desertas feci aquas, et omnem congregationem aquarum: quod scilicet nulla sibi gens inuia fuerit, sed super omnes populorum aquas suo  calcauerit pede.

 Numquid non audisti que olim fecerim ei? ex diebus antiquis ego plasmaui illud, 464 et nunc adduxi eos, et factum est in eradicationem collium compugnantium, et ciuitatum munitarum. Habitatores earum breuiata manu, contremuerunt, et confusi sunt: facti sunt sicut fenum agri, et gramen pascue, et herba tectorum que exaruit antequam maturesceret. Habitationem tuam, et egressum tuum, et introitum tuum cognoui, et insaniam tuam contra me, cum fureres aduersum me. Superbia tua ascendit in aures meas, ponam ergo circulum in naribus tuis, et frenum in labiis tuis: et reducam te in uiam per quam uenisti. Hec ex persona Dei contra uerba Assyrii sentienda sunt, quod ad blasphemiam eius sic responderit  Dominus: Num ignoras quod hec que fecisti, mea feceris uoluntate, et ego hec futura predixerim, ac per te facienda mandauerim? Itaque quod olim decreui, hoc expletum est tempore, ut colles, id est principes qui inter se ante pugnabant, et ciuitates munitissime, me contrahente manum meam, nec solitum prebente auxilium, eradicarentur et contremiscerent, ac perirent: et compararentur, non oliue et uinee, fructuosisque arboribus, sed feno et gramini, herbisque domatum, que frugibus impedimento sunt et ante marcescunt, quam ad maturitatem perueniant. Itaque et sessionem, et egressum, et introitum tuum ante cognoui, et insaniam qua contra me debacchaturus eras, Prophetis uaticinantibus, sum locutus : per quos  olim dicturum esse te noueram: In celum ascendam: super sidera celi ponam thronum meum, eroque similis Altissimo. Itaque furor tuus, et superbia tua peruenit in aures meas, et nequaquam ultra te portabo, ut intelligas quod potuisti non tuis potuisse te uiribus, sed meo arbitrio. Merebantur enim impie gentes, et infructuose arbores, ut per te, quasi securim et serram meam, succiderentur et caderent. Itaque ponam circulum, siue chamum in naribus tuis, ut blasphemantia [Al. blasphemantiam] ora constringam, et nequaquam ultra talia loqui audeas: frenumque iniiciam labiis tuis, quod tuam ferociam domet, et te reducat in Assyrios. Qua translatione et in Psalmis contra impios Scriptura abutitur:  In freno et chamo maxillas eorum constringe, qui non appropinquant tibi .

 Tibi autem hoc erit signum: Comede hoc 465 anno que sponte nascuntur, et in anno secundo pomis uescere: in anno autem tertio seminate, et metite, et plantate uineas, et comedite fructum earum. Et mittet id quod saluatum fuerit de domo Iuda, et quod reliquum est, radicem deorsum, et faciet fructum sursum, quia de Ierusalem exibunt reliquie, et saluatio de monte Sion. Zelus Domini exercituum faciet istud. Omnia hec Propheta per nuntios ad Ezechiam loquitur, quid Sennacherib dixerit, quid ei Dominus responderit: nunc ad ipsum sermonem facit, ne forsitan dubitet uentura que dicta sunt. Et idcirco uel maxime Prophete apud populum sermonum  suorum habebant fidem: quia non solum de his que multa post secula futura erant, sed etiam que in continenti, et post non grande temporis spatium essent implenda, memorabant: et quod intra biennium, et rex Assyrius interiret, et urbi Ierusalem securitas redderetur. Hoc erit, inquit, signum eorum que futura prenuntio, quod hoc anno ea comedas, que sponte nascuntur. Siue iuxta LXX que prius seueras. Anno autem secundo, iuxta Symmachum, pomis uescere: siue iuxta eosdem, que de preteritis segetibus, et cadente in terram semine, pullulauerint. In anno autem tertio, fugato iam Assyrio et obsidione laxata, seminate, et metite, et plantate uineas, et fructus earum comedite. Siquidem parue urbis huius reliquie, que nunc hostili uallantur  exercitu, et euasuras se esse non credunt, tantam recipient rerum omnium abundantiam ac felicitatem, ut instar arboris alta radice fundate pomis densissimis impleantur. De Ierusalem enim, et de monte Sion egredientur reliquie, et implebunt terram Iudeam, non suo merito, sed Dei misericordia, immo zelo quod aduersus impios zelatus est populum suum.

 Propterea hec dicit Dominus de rege Assyriorum. Non introibit ciuitatem hanc, et non iaciet ibi sagittam, nec occupabit eam clypeus, et non mittet in circuitu eius aggerem. In uia qua ueniet, per eam reuertetur, et urbem hanc non ingredietur, dicit Dominus: protegamque ciuitatem istam, et saluabo eam propter me, et propter Dauid seruum meum. Reuertitur  ad propositum, et post futurorum spem presentem excutit metum. Non enim erat tanta letitia super his que longo post tempore uentura promiserat, quanta cura de imminentibus. Quod autem dicit Assyrium recessurum, nec leuaturum 466 contra Ierusalem clypeum, nec iacula missurum, neque urbem munitionibus et aggere esse uallandam, aduersariumque per uiam qua uenerat reuersurum, et liberandam ciuitatem obsidione presenti, et ad extremum infert: propter me et propter Dauid seruum meum, illud significat, quod non merito suo, sed De clementia conseruentur, immo patris eorum Dauid memoria. In quo admonentur et sue negligentie, et illius fidei atque iustitie, quod in tantum iustitiam  diligat Deus, ut etiam posteros sanctorum hominum, non suo merito, sed maiorum uirtute tueatur.

 Egressus est autem Angelus Dei, et percussit in castris Assyriorum centum octoginta quinque millia: et surrexerunt mane, et ecce omnia cadauera mortuorum. Et egressus est et abiit, et reuersus est Sennacherib rex Assyriorum, et habitauit in Niniue. Et factum est cum adoraret in templo Nesrach Deum suum, Adramelech et Sarasar, filii eius, percusserunt eum gladio: fugeruntque in terram Ararat; et regnauit Asaraddon filius eius pro eo. Centum octoginta quinque millia fortissimorum uirorum ab uno Angelo, una nocte ceduntur, et absque uulneribus occisorum mors seua discurrit, excludens a corporibus animas, Dei uoluntate. Super quo in Paralipomenis  legitur: Et misit Dominus Angelum, qui percussit omnem uirum robustum, et bellatorem, et principem exercitus regis Assyriorum: reuersusque est cum ignominia in terram suam . Qui idcirco seruatus est, ut sciret potentiam Dei, et blasphemantia ora comprimeret: fieretque testis illius maiestatis, quem paulo ante contempserat. Quod autem intulit: Et surrexerunt mane, uel Isrelitas, uel reliquos exercitus eius accipiamus: licet in Regum scriptum sit uolumine, quod cum ipse rex diluculo surrexisset, uidit omnia corpora mortuorum . Pharao quoque in decem Aegypti seruatur plagis, ut nouissimus pereat: quod et iste passus [Al. passurus] est. Cum enim reuersus esset in Niniuen urbem primam regni sui, et adoraret in templo Nesrach  Deum suum, quasi uictoriam de hostibus reportaret, et delubrum idoli sui triumphans et gratulabundus incederet, contemptor ueri Dei in fano falsi [Al. sui] numinis trucidatur: nec Angeli perit gladio, quod erat commune cum pluribus, sed parricidio filiorum. Qui cum fugissent in terram Ararat, quod intelligitur Armenia, successit in patris locum Asaraddon, quem 467 Scriptura testatur misisse habitatores [a 1Kb] Samariam; ne terra maneret inculta. Ararat autem regio in Armenia campestris est, per quam Araxes fluit, incredibilis ubertatis, ad radices Tauri montis, qui usque illuc extenditur. Ergo et Arca in qua liberatus est Ne cum liberis suis, cessante Diluuio, non ad montes generaliter Armenie delata [Al. deleta] est, que appellatur Ararat, sed  ad montes [b 1Kb] Tauri altissimos, qui Ararat imminent campis.

 In diebus illis egrotauit Ezechias usque ad mortem: et intrauit ad eum Isaias filius Amos Propheta, et dixit ei: Hec dicit Dominus: Dispone domui tue, quia morieris tu et non uiues. Et conuertit Ezechias faciem suam ad parietem,  et orauit ad Dominum, et dixit: Obsecro, Domine, memento, queso, quomodo ambulauerim coram te in ueritate, et in corde perfecto, et quod bonum est in oculis tuis fecerim: fleuitque Ezechias fletu magno. Quem diligit Dominus, corripit, et castigat omnem filium quem recipit . Ne eleuaretur cor Ezechie post incredibiles triumphos, et de media captiuitate uictoriam, infirmitate corporis sui uisitatur, et audit se esse moriturum, ut conuersus ad Dominum flectat sententiam eius. Quod quidem et in Iona propheta legimus, et in comminationibus contra Dauid que dicuntur futura, nec facta sunt, non Deo mutante sententiam, sed prouocante humanum genus ad notitiam sui. Dominus enim penitens est super malitiis. Conuertitque Ezechias faciem  suam ad parietem, quia ad Templum ire non poterat. Ad parietem autem Templi, iuxta quod Salomon palatium exstruxerat. uel absolute ad parietem, ne lacrymas suas assidentibus ostentare uideretur. Aut certe iuxta Ieremiam, ad cor suum; qui CIR , id est parietem, cor appellat, ut tota mente Dominum deprecaretur. Et ait: Obsecro, Domine, memento, queso, quomodo ambulauerim coram te in ueritate, et in corde perfecto, et quod bonum est in oculis tuis fecerim. Audiensque se esse moriturum, non precatur uitam et annos plurimos, sed in Dei iudicio quid uelit prestare, dimittit. 468 Nouerat enim idcirco Deo placuisse Salomonem, quod annos uite non petierit ampliores; sed iturus ad Dominum, narrat opera sua, quomodo ambulauerit coram eo in ueritate et in  corde perfecto. Felix conscientia, que afflictionis tempore bonorum operum recordatur: Beati enim mundo corde, quoniam ipsi Deum uidebunt . Et [c 1Kb] quando alibi scribitur: Quis gloriabitur purum habere se cor ? Quod ita soluitur: perfectionem cordis in eo nunc dici, quod idola destruxerit, templi Baal uasa peruerterit, serpentem eneum comminuerit, et cetera fecerit que Scriptura commemorat. Fleuit autem fletu magno, propter promissionem Domini ad Dauid, quam uidebat in sua morte perituram. Eo enim tempore Ezechias filios non habebat; nam post mortem eius Manasses, cum duodecim esset annorum, regnare cepit in Iudea. Ex quo perspicuum est, post tertium annum concesse uite Manassen esse generatum. Ergo iste  omnis est fletus, quod desperabat Christum de suo semine nasciturum. Alii asserunt, [d 1Kb] quamuis sanctos uiros morte terreri, propter incertum iudicii, et ignorationem sententie Dei, quam sedem habituri sint. Simulque fati questio soluitur, ac necessitatis uincula atque causarum, quod nequaquam dies mortis singulis prestituta sit, sed uoluntate Dei et ignotis  mortalibus causis, uel uiuat aliquis, uel moriatur: presertim cum et statuta nunc mortis necessitas differatur, et post mortem resuscitatos plurimos legerimus.

 Et factum est uerbum Domini ad Isaiam dicens: uade et dic Ezechie: Hec dicit Dominus Deus Dauid patris tui: Audiui orationem tuam uidi lacrymas tuas. Ecce ego adiiciam super dies tuos quindecim annos, et de manu regis Assyriorum eruam te et ciuitatem istam, et protegam eam. Hoc autem tibi erit signum a Domino: quia faciet Dominus uerbum hoc quod locutus est: Ecce ego reuerti faciam umbram linearum per quas descenderat in horologio Achaz in sole retrorsum decem lineis: et reuersus est sol decem lineis per gradus quos descenderat. Prepostero ordine quasi in prophetia  hic refertur historia, que in Regum 469 uolumine consequentius legitur. Flente Ezechia fletu magno, priusquam egrederetur Isaias mediam partem atrii, factus est sermo Domini ad eum, dicens: Reuertere, et dic Ezechie duci populi mei: Audiui orationem tuam, et uidi lacrymam tuam: Ecce sanaui te. Dixitque Ezechias ad Isaiam: Quod erit signum, quia Dominus me sanabit ? Cui Propheta respondit: Hoc erit signum a Domino quod facturus sit Dominus sermonem quem locutus est: uis ut accedat umbra tot lineis, an ut reuertatur totidem gradibus? Cui dixit Ezechias: Facile est umbram crescere decem lineis, nec hoc uolo ut fiat; sed ut reuertatur retrorsum decem gradibus. Cumque inuocante Isaia potentiam Domini, signum esset effectum,  precepit Isaias afferri massam ficorum recentium: quam cum attulissent, et posuissent super uulnus eius, curatus est. Reuertitur autem ad regem Propheta Domini iussione, ut ipse sanaret qui percusserat; et uocatur Ezechias dux populi eius, et filius Dauid, cuius opera sectabatur, fecerat enim rectum iuxta omnia que fecit Dauid pater eius: et auditur eius oratio, uidenturque lacryme, quoniam ambulauerat coram Domino in ueritate et in corde perfecto, et fleuerat fletu magno; et quod placitum erat in oculis eius fecerat. Adiiciuntur quindecim anni ad uitam, quos ille non postulauerat, et insuper uiuente eo, regni securitas repromittitur. Sin autem, ut quidam putant, in corpore uiuere condemnatio est, et iuxta illud quod dicitur: Reuertere, anima mea, in  requiem tuam . Et in alio loco: Educ de carcere animam meam , optanda est mors ut de carcere liberemur: quomodo nunc Dominus donat pro beneficio, ut qui liberandus erat, adhuc quindecim annis uiuat in carcere? Datur autem signum, ut sol decem gradibus reuertatur, quos  nos iuxta Symmachum in lineas et horologium uertimus, qui gradus intellexit in lineis, ut manifestiorem sensum legentibus faceret. Siue ita exstructi erant gradus arte mechanica, ut per singulos umbra descendens, horarum spatia terminaret. Quod signum 470 et presentis temporis et futuri typus erat; ut quomodo sol reuerteretur ad exordium sui; ita [a 1Kb] et Ezechie uita ad detextos annos rediret; nobisque in hebdomade et ogdoade uiuentibus, per resurrectionem Christi, uite spatia protelentur. Solent sanctorum Locorum in hac prouincia monstratores intra conseptum Templi ostendere gradus domus Ezechie, uel Achaz, quod sol per eos descenderit. Sed numquam ego credam, non dico Achaz, qui rex impius fuit; sed cuiuslibet regis iusti domum fuisse in  Templo Dei: cum Salomon idcirco Deum inter cetera offendisse dicatur, quod in sublime edificauerit Mello, unde atrium Templi, deambulans in turre palatii, despicere solitus sit .

 Scriptura Ezechie regis Iude cum egrotasset et conualuisset de infirmitate sua. LXX. Oratio Ezechie regis Iude quando languit, et surrexit de infirmitate sua. Miror quomodo soli Septuaginta pro scriptura, orationem posuerint, cum oratio THEPHELLATH  dicatur, et non MACHTHAR . que in presenti loco scribitur; alioquin consequenter diceretur oratio, si de presenti esset tempore, et non de preterito. Manifestum est enim, quod post redditam sanitatem, de infirmitate consurgens ista conscripserit, ex quo non oratio est, sed gratiarum  actio pro beneficio quod acceperat.

 Ego dixi in dimidio dierum meorum, uadam ad portas inferi: quesiui residuum annorum meorum. Dixi, non uidebo Dominum [b 1Kb] Deum in terra uiuentium: non aspiciam hominem ultra et habitatorem quietis [c 1Kb] . Cessauit generatio mea: ablata est et conuoluta est a me quasi tabernaculum pastorum. Precisa est uelut a texente uita mea: dum adhuc ordirer succidit me: de mane usque ad uesperum finies me. Sperabam usque mane: quasi leo sic contriuit omnia ossa mea. De mane usque ad uesperum finies me. LXX Ego dixi in excelso dierum meorum, uadam ad portas inferi: relinquam annos residuos: dixi, nequaquam ultra uidebo salutare Dei in terra uiuentium, nec uidebo hominem adhuc cum habitantibus: defici a cognatione  mea. Exiuit et recessit a me, sicut 471 tabernaculum soluit qui fixerat: sicut tela spiritus meus recessit, cum a texente succiditur. In illa die traditus sum usque mane: sicut leo, sic contriuit omnia ossa mea. A die usque ad noctem traditus sum. Narrat quid tempore prementis angustie imminentisque languoris,  tacitus cogitarit; Dixi, inquit, in corde meo, in dimidio dierum meorum, siue ut Aquila et Symmachus et Theodotio interpretati sunt, in infirmitate et silentio dierum meorum, pro quo LXX excelsum interpretati sunt, ob littere similitudinem, RAME  pro DAME  [a 5Kb] legentes: licet quidam DAME, sanguinem uerterint, ut sit sensus, In sanguine dierum meorum, quando meus cruor, meusque expetebatur [Al. exspectabatur] interitus. Itaque desperatione dixi: uadam ad portas inferi, uel communi lege nature, uel illas portas, de quibus quod liberatus sit, Psalmista decantat, Qui exaltas me de portis mortis, ut annuntiem omnes laudationes tuas in portis filie Sion . Has portas inferni reor, que aduersum Petrum non preualent , quia dormiuit  in plenitudine dierum suorum. Sancti implent dies suos, qualis fuit Abraham, qui mortuus est plenus dierum in senectute bona . Peccatores uero et impii in dimidio dierum suorum moriuntur, de quibus et Psalmista loquitur: uiri sanguinum et dolosi non dimidiabunt dies suos . Non enim implent opera uirtutum, nec student penitentia emendare delicta. Unde in medio uite cursu, et in errorum tenebris ducentur ad tartarum. Quesiui, inquit, residuum annorum meorum, non me putans ultra esse uicturum. Dixi, non uidebo Dominum Dominum in terra uiuentium. Pro Domino et Domino, bis in Hebreo ponitur IA , quod in extrema syllaba ALLELUIA  sonat, pro quo LXX transtulerunt Nequaquam ultra uidebo salutare Dei in terra  uiuentium. De qua in alio loco scriptum est: Placebo Domino in regione uiuentium . Et rursum: Placebo Domino in lumine uiuentium . Regio ergo Sanctorum ipsa est, que appellatur lux uiuentium. Non est enim Deus mortuorum, sed uiuorum . Hoc autem est omne quod metuit, ne salutare Dei, ductus ad inferos, 472 nequaquam mereatur aspicere. Sequitur: Non aspiciam hominem ultra et habitatorem quietis. Quod nos olim propter uerbi ambiguitatem sequenti uersiculo iunxeramus; sermo enim Hebraicus HOLED, si legatur [b 1Kb] , aut scribatur ELED , requiem: si EDEL , Occidentem sonat. Timet ergo ne cum sanctis et hominibus Dei non habitet in quiete, ne non uideat Dominum in terra uiuentium, ne generatio illius instar  tabernaculi dissoluatur, ne in tele similitudinem in ipso lucis exordio precidatur, et nequaquam de semine eius Christus oriatur. Quod autem corpus nostrum appelletur tabernaculum, et Apostolus instruit dicens: Nos qui sumus in hoc tabernaculo, ingemiscimus aggrauati . De mane, ait, usque ad  uesperum finies me: sperabam usque mane: quod et Iob in angustia sua atque in tormentis corporis sustinuisse se dicit , quando in die exspectabat noctem, et lucem prestolabatur in tenebris, mutatione temporum putans mutari posse supplicia. Hoc uerum esse nouit qui magnis febribus estuat, cuius ignis internus in similitudinem leonis omnia ossa consumit, nec se putat pre doloris magnitudine ultra esse uicturum.

 Sicut pullus hirundinis, sic elamabo: meditabor ut columba: attenuati sunt oculi mei suspicientes in excelsum. Domine, uim patior; responde pro me: quid dicam aut quid respondebit mihi cum ipse fecerit? LXX: Quasi hirundo sic clamabo: quasi columba sic meditabor. Defecerunt enim oculi mei aspiciendo in  excelsum celi ad Dominum: qui eruit me, abstulit dolorem anime mee, et ipse fecit. Mors imminens, et languoris incumbens dolor, quasi leo ita omnia corporis mei ossa frangebat; sed ego in similitudinem hirundinis et columbe, fletibus et gemitibus dies noctesque iungebam; et a Deo solo qui poterat subuenire, eleuatis in altum oculis, auxilium prestolabar. Dicebamque ad eum: plus patior quam mea poscunt merita; sed et si quid erraui, conuertar ad melius; tu [c 1Kb] responde pro me: Non est enim uolentis neque currentis, sed miserentis Dei . Rursumque in se reuertitur: 473 Quid dicam, quidue causabor contra te factorem meum? aut quid mihi respondebit qui fecit ipse quod uoluit? Sustinenda ergo sunt quecumque decreuerit. Pro  pullo hirundinis, siue hirundine, ut LXX transtulerunt, in Hebraico scriptum est, SUS AGOR , quod interpretatus est Aquila, equus Agor: Theodotio, SIS AGUR ; media enim uocalis littera uau, si ponatur inter duas Samec, legitur sus, et appellatur equus; si iod, legitur sis, et hirundo dicitur. Symmachus autem ita transtulit: Sicut hirundo inclusa, sic cantabo. Quod uerbum agor et in Ieremia legitur, ubi scriptum est: Miluus in celo cognouit tempus suum: turtur et hirundo, et ciconia custodierunt tempora sua .

 Reputabo omnes annos meos in amaritudine anime mee. Domine, si sic uiuitur, et in talibus uita spiritus mei, corripies me, et uiuificabis me. Ecce in pace amaritudo mea amarissima. Tu autem  eruisti animam meam, ut non periret: proiecisti post tergum tuum omnia peccata mea. Quia non infernus confitebitur tibi, neque mors laudabit te: non exspectabunt qui descendunt in lacum, ueritatem tuam. uiuens, uiuens ipse confitebitur tibi, sicut et ego hodie. Pater filiis notam faciet ueritatem tuam. Domine, saluum  me fac, et psalmos nostros cantabimus cunctis diebus uite nostre in domo Domini. LXX. Domine, de ipsa annuntiatum est tibi: et suscitasti spiritum meum, et consolatus uiuificasti. Ecce in pace amaritudo mea: liberasti enim animam meam, ut non periret, et proiecisti post me omnia peccata mea. Neque enim in inferno laudabunt te, neque mortui benedicent tibi. Neque sperabunt qui apud inferos sunt misericordiam tuam: uiuentes benedicent tibi, sicut et ego. Ab hodie enim filios faciam, qui annuntiabunt iustitiam tuam, Domine salutis mee, et non requiescam, benedicens tibi cum Psalterio, omnibus diebus uite mee in conspectu domus Dei. Nulla res longa mortalium est, omnisque felicitas seculi dum tenetur, amittitur. Cum enim tribulationis tempus aduenerit, omne  quod preteritum est nichil adiuuat sustinentem. Unde stulta Epicuri sententia est, qui asserit recordatione preteritorum bonorum, mala presentia mitigari. Ergo Ezechias reputare se dicit omnes annos regni sui, et preterite, ut putabat, beatitudinis in presenti amaritudine. Et quia iam securus est, nec patitur que refert, de humano 474 statu philosophatur, et dicit: Domine, si sic uiuitur: et tali sumus conditione generati, corripuisti me, sed uiuificasti me, pacemque tribuisti, fugato Assyrio; sed pax mea omni mihi amaritudine fuit amarior, quia tranquillitate populis reddita, et urbe secura, ego solus limina mortis intraui. Sed tu eruisti animam meam, ut non periret, uel presenti uite uel future. Proiecisti enim post tergum omnia peccata  mea, ne illa tristis aspicerem, sed tuam misericordiam contemplarer. Infernus enim et mors non confitebuntur, neque laudabunt te, iuxta illud quod scriptum est: In inferno autem quis confitebitur tibi ? Confessioque in hoc loco, non pro penitentia, sed pro gloria et laude accipitur, sicut et in Euangelio legimus, Confitebor [Al. confiteor] tibi, Domine, Pater celi et terre . Non exspectabunt, inquit, qui descendunt in lacum, ueritatem tuam: melius quam in LXX misericordiam. Qui enim in inferno est, non exspectat iudicii ueritatem, sed misericordiam Dei: maxime cum Saluator ad inferna descenderit, ut uinctos de inferis liberaret. Pro lacu manifestius iidem inferos transtulerunt. uiuens, uiuens ipse confitebitur tibi, sicut et ego  hodie. Et hic confessio pro laudatione ponitur. Neque enim sua scelera confitetur; sed gratias agit Deo: et non est pulchra laudatio in ore peccatoris . Cumque infernus et mors non confiteantur nec laudent Deum, e contrario uita atque uiuentes Dominum glorificant. Quodque sequitur: Pater filiis notam faciet ueritatem tuam, hoc significat, quod in Deuteronomio dicitur: Interroga patrem tuum, et annuntiabit tibi; seniores tuos, et dicent tibi , ut per successiones et singulas generationes Dei in posteros clementia predicetur.  Pro quo LXX posuerunt: Ab hodie enim filios faciam, qui annuntiabunt iustitiam tuam. Causalisque coniunctio sequentia cum superioribus copulat: quod uidelicet idcirco uiuentes et ipse uiuens benedicant Deo, quia ab hac die facturus sit filios, qui annuntient ueritatem eius, quod certe sue non erat potestatis. Neque enim per Prophetam illi liberi repromissi sunt: sed presens uita concessa. Presertim cum impiissimum filium genuerit Manassen, qui repleuerit Ierusalem sanguine, a porta usque ad portam, et non benedixit, sed maledixit Deo persequens sanctos eius. Possumus ergo iuxta LXX 475 hoc dicere, quod non dixerit, filios faciam: sed , quos uel paruulos, uel pueros, siue infantulos et posteros intelligimus, ut ex eo quod ipse  misericordiam consecutus est, omnis uentura posteritas hoc cognoscens, laudet eius incredibilem clementiam. Saluum ergo me fac, Domine; et omnes qui in te credimus, tuoque sumus auxilio liberati, cunctis diebus uite nostre te canemus in Templo.

 Et iussit Isaias ut sumerent massam de ficis, et cataplasmarent super uulnus, et sanaretur. Et dixit Ezechias, quod erit signum, quia ascendam in domum Domini. Hoc prius legendum est quam oratio Ezechie, siue Scriptura, quam nunc interpretati sumus: ante enim cataplasma uulneri impositum est, et prius signum ab eo petitum future sanitatis, quam gratias ageret Domino, quod dicitur fecisse sanatus. Aiunt Hebrei uerbum [a 1Kb] SIIN , quod pretermisere LXX, ulcus sonare,  non uulnus. Nam et Aquila Symmachusque et Theodotio interpretati sunt, per quod morbum regium intelligi uolunt, cui contraria putantur, uel sumpta in cibo, uel apposita corpori quecumque sunt dulcia. Ergo ut Dei potentia monstraretur, per res noxias et aduersas sanitas restituta est. Alii SIIN, non ulcus, sed apostema suspicantur: quando tumens corpus cocto et putrescente pure completur. Et iuxta artem medicorum, omnis sanies siccioribus ficis atque contusis, in cutis superficiem prouocatur: ac per hoc non spernendam esse medicinam, que usu constet et experimento: quia et hanc fecerit Deus. Oratio igitur ac gratiarum actio hucusque conscripta est. Ceterum quod signum datum sit, superior historie ordo narrauit.

  In tempore illo misit Merodach Baladan, filius Baladan, rex Babylonis, libros et munera ad Ezechiam: audierat enim quod egrotasset et conualuisset. Letatusque est super eis Ezechias: et ostendit eis cellam aromatum, et argenti, et auri, et odoramentorum, et unguenti optimi, et omnes apothecas supellectilis sue et uniuersa que inuenta sunt in thesauris eius: non fuit uerbum quod non ostenderit eis Ezechias in domo sua, et in omni potestate sua. Supra legimus, quarto decimo 476 anno regis Ezechie ascendisse Sennacherib regem  Assyriorum super omnes ciuitates Iude munitas, et cepisse eas, et postea obsedisse Lachis, transisse Lobnam, misisse Ierusalem partem exercitus sui, cesaque per Angelum centum octoginta quinque millia exercitus eius, et ipsum fugisse Niniuen, interfectumque a filiis in fano Dei sui, et regnasse pro eo Assaraddon filium eius: egrotasse Ezechiam, et recepisse Prophete nuntio sospitatem; factum signum incredibile, ut sol decem horarum spatiis reuerteretur ad ortum suum, et pene duplex dies fieret. Nunc legimus quod in tempore illo, hoc est, in eodem anno quo hec gesta sunt omnia, miserit Merodach Baladan, filius Baladan, rex Babylonis, libros et munera ad Ezechiam; non Assaraddon, qui Sennacherib patri apud Assyrios in regnum successerat,  de cuius seu morte, seu uita Scriptura conticuit. Ex quo perspicuum est aliud fuisse tunc regnum Assyriorum, et aliud Babyloniorum. Denique Samariam, id est, decem tribus cepere Assyrii. Iudam autem et Ierusalem postea legimus cepisse Chaldeos, quorum rex Nabuchodonosor fuit. Et quia apud eos astrorum obseruantia est, stellarumque cursus longo usu et exercitatione cognitus, quod et in Domini natiuitate monstratur: intellexerunt solem reuersum, diei spatia duplicata, seruire ei quem solum Deum [a 1Kb] putabant. Cumque causas huius miraculi rationemque perquirerent, fama per omnes gentes uolitante, didicerunt propter egrotationem regis Iude, etiam cursum signi clarissimi commutatum. Quam non esse opinationem meam,  sed Scripture sancte fidem, Dierum uerba testantur, que dixere post alia: Ipse est Ezechias, qui obturauit superiorem fontem aquarum Gion: et auertit eas subter ad occidentem urbis Dauid. In omnibus operibus suis fecit prospere que uoluit; attamen in legatione principum Babylonis, qui missi fuerant ad eum, ut interrogarent de portento quod acciderat super terram, reliquit eum Deus ut tentaretur: et nota fierent omnia que erant in corde eius . Idcirco autem tentationi relictus est, quia post tantam uictoriam, et solis regressum, et congratulationem regni potentissimi, cor illius eleuatum est. Denique 477 in eodem uolumine scribitur: Multi deferebant hostias, et sacrificia Domino in Ierusalem, et munera Ezechie regi Iuda: et exaltatus est coram  cunctis gentibus. In diebus illis egrotauit usque ad mortem, et orauit Dominum; et exaudiuit eum, et dedit ei signum; sed non iuxta beneficia que acceperat, retribuit: quia exaltatum est cor eius, et facta est contra eum ira, et contra Iudam et Ierusalem . Rursumque Scriptura sancta elationem cordis eius dicit penitentia mitigatam, inferens:  Et humiliatus est postea, eo quod exaltatum esset cor eius, tam ipse quam habitatores Ierusalem: et idcirco non uenit super eos ira Domini in diebus Ezechie. Letatus est ergo in aduentu legatorum Merodach, quem patrem fuisse Nabuchodonosor Hebrei autumant; et in oblatione munerum, et congratulatione sanitatis sue. Ostenditque eis iuxta Septuaginta domum NECHOTHA , pro qua Symmachus transtulit aromatum suorum; et thesauros argenti, et auri et odoramentorum et unguenti optimi: quod in Hebraico scribitur, olei boni; et omnes thesauros uasorum gaze, siue, ut ibi legitur, uasorum suorum. Gaza autem lingua Persarum diuitie nuncupantur: nec est Hebreus sermo, sed Barbarus. Non fuit, inquit, uerbum , quod non ostenderit eis in domo sua et in omni potestate sua. Unde Dei ira iustissima, quoniam non solum thesauros suos atque palatii, sed et Templi ostenderit: quod certe [b 1Kb] fuit potestatis eius, de cuius ualuis auri laminas ante iam tulerat.

 Introiuit autem Isaias Propheta ad regem Ezechiam, et dixit ei: Quid dixerunt uiri isti: et unde uenerunt ad te? Et dixit Ezechias: De terra longinqua uenerunt ad me, de Babylone. Et dixit: Quid uiderunt in domo tua? Et dixit Ezechias: Omnia que in domo mea sunt uiderunt: non fuit uerbum, siue res, quam non ostenderim eis in thesauris meis. Et dixit Isaias ad Ezechiam: audi uerbum Domini exercituum. Ecce dies ueniet, et auferentur omnia que in domo  tua sunt, et que thesaurizauerunt patres tui usque ad diem hanc, in Babylonem: non relinquetur quidquam, dixit Dominus. Et de 478 filiis tuis qui egredientur ex te, quos genueris, tollent: et erunt eunuchi in palatio regis Babylonis. Et dixit Ezechias ad Isaiam: Bonum uerbum Domini quod locutus est. Et ait: Fiat tantum pax et ueritas in diebus meis. Tradunt Hebrei [c 207Kb] ideo egrotasse Ezechiam, quoniam post inauditam [Al. auditam] uictoriam Iudeorum, et Assyrii regis interitum, non cecinerit laudes Domino, quas cecinit Moyses Pharaone submerso , et Debbora interfecto Sisara , et Anna genito Samuele . Unde commonitum esse fragilitatis sue. Rursumque post corporis sanitatem, et signi magnitudinem offerri aliam occasionem superbie, quam,  ut prudens et Dei cultor, uitare debuerat; nec monstrare alienigenis diuitias suas, quas, Deo tribuente, possederat. Ex quo iuxta Leges quoque tropologie discimus, non mittendas margaritas ante porcos, nec dandum sanctum canibus . Qui enim fidelis est [d 5Kb] spiritus, abscondit negotia; et quicumque hoc [e 1Kb] non fecerit, omnis uirtus illius eneruatur;  peritque posteritas, et amisso uirili robore, in muliebrem redigitur mollitudinem . Ingreditur ergo Isaias ad regem, et quasi nescius sciscitatur. Quid dixerunt uiri isti, et unde uenerunt? Duo interrogat, quid locuti sint, et unde uenerint? Ille ad unum respondit, altero pretermisso: quod cum , et supercilio legendum est: De terra longinqua uenerunt ad me, de Babylone: quod quanto terra longior sit unde uenerunt, tanto iste gloriosior propter quem uenerint. Et uenerunt, inquit, ad me; qui debuerat dicere, uenerunt ad glorificandum Deum pro signi magnitudine, de Babylone, que urbs in toto orbe potentissima est. Rursumque Isaias, Quid, inquit, uiderunt in domo tua? Et ille respondit ex parte uerum, quod omnia uiderint in domo illius, nec fuerit  res quam non ostenderit eis in thesauris suis. Sed alterum tacet, de quo uerebatur offensam, quod ostenderit eis cuncta que haberet in potestate sua; haud dubium quin et Templi supellectilem. Propter que Isaias Dei sermone profert sententiam: Audi uerbum Domini exercituum: ueniet tempus quando omnia hec que in domo tua sunt, 479 et non tuo, sed patrum tuorum labore quesita, in Babylonem transferantur, et de semine tuo fiant eunuchi in aula regia. Ex quo Hebrei uolunt Danielem, Ananiam, Misel, et Azariam, qui fuere de regio semine, factos esse eunuchos, quos in ministerio regis Nabuchodonosor fuisse non dubium est. Dixit itaque Ezechias: Bonum uerbum Domini quod locutus est. In quo ab Hebreis reprehenditur, cur non sit imitatus bonitatem  Moysi, qui locutus ad Dominum est: Aut dimitte eis hanc noxam: aut si non facis, dele me de libro tuo, quem scripsisti . Unde et apostolus Paulus anathema uult esse a Christo pro fratribus suis qui sunt Isrelite ; et propterea Ezechiam Dei sermonibus non probatum, qui in consequentibus loquitur: Consolamini, consolamini, populus meus, dicit Deus uester, ut pro quibus ille non rogauerat, Domini clementia consolentur.

 Consolamini, consolamini, populus meus, dicit Deus uester: Loquimini ad cor Ierusalem, et aduocate eam; quoniam completa est malitia eius, dimissa est iniquitas illius. Suscepit de manu Domini duplicia pro omnibus peccatis suis. LXX: Consolamini, consolamini populum meum, dicit  Deus  sacerdotes ** loquimini ad cor Ierusalem: consolamini eam: quia repleta est humilitas eius. Solutum est peccatum illius, quia recepit de manu Domini duplicia peccata sua. Iuxta interpretes ceteros, iubentur alii, ut populum Dei et Ierusalem pariter consolentur: iuxta Hebraicum ipsi precipitur populo, ut consoletur, et loquatur ad cor Ierusalem, et aduocet eam. Loqui autem ad cor Ierusalem, idioma Scripturarum est. Qui enim merenti loquitur, et blandiens consolator est, ad cor loqui dicitur. Doceat nos Sichem filius Hemor, qui corrupta Dina locutus est ad cor eius, et consolatus est eam . Et ubicumque simile quid inueneris, hunc sensum habet. Causaque consolationis, remissio peccatorum est: et causa remissionis, quoniam suscepit de manu Domini duplicia pro omnibus peccatis suis. Qui enim scit uoluntatem Domini sui, et peccat, uapulabit multis . Omnisque qui habet in se habitatorem Spiritum Sanctum, quem Saluator Apostolis promittebat, dicens: Rogabo Patrem meum, 480 et alium consolatorem dabit uobis, ut sit uobiscum in sempiternum, Spiritum ueritatis ; et iterum: Cum autem uenerit consolator Spiritus Sanctus, quem mittet Pater meus in nomine meo, ille uos docebit omnia ; et rursum: Cum uenerit consolator quem ego mittam uobis a Patre, Spiritum ueritatis qui a Patre egreditur, ille testificabitur de me  ; et: Prodest uobis ut ego uadam: nisi enim ego abiero, consolator non ueniet ad uos ; consolator est, cui et nunc precipitur, ut consoletur populum Dei. Unde et Apostolus Paulus loquebatur ad credentes: Benedictus Deus et Pater Domini nostri Iesu Christi, Pater misericordiarum, et Deus omnis consolationis, qui consolatur nos in omni tribulatione nostra, ut possimus consolari eos qui in omni tribulatione sunt, per consolationem qua ipsi consolamur a Deo: quoniam sicut superabundant passiones Christi in nobis, sic per Christum abundabit et consolatio nostra ; et iterum: Et spes nostra firma est pro uobis: scientes quoniam sicut participes estis passionum, sic et consolationis eritis . Quis sit autem iste populus, qui per Apostolos  et uiros Ecclesiasticos consolatur, non Isrel, et Iacob et Iuda, ut in aliis locis Scriptura commemorat, sed populum Dei, Zacarias Propheta testatur dicens: Gaude et letare, filia Sion: quia ego ueniam et habitabo in medio tui, dicit Dominus. Et confugient gentes multe ad Dominum in die illa, et erunt ei in populum, et habitabunt in medio tui, et cognoscent quoniam Dominus omnipotens misit me ad te . Quo testimonio perspicue demonstratur, gentes plurimas in populum Dei esse uertendas. Et hec dicit Dominus missus a Domino, cui nomen Omnipotens est. Et hoc notandum quod non soluantur peccata nostra, nisi de manu Domini receperimus ea. Nec idem est solui peccata, atque dimitti. Cui enim dimittuntur, solutione non indiget, audiens in Euangelio:  Confide, fili, dimittuntur tibi peccata tua . Cui autem soluuntur, propterea soluuntur, quiapurgata sunt et soluta per penas. Iuxta historiam recepit Ierusalem de manu Domini duplicia peccata sua; semel a Babyloniis, secundo a Romanis. Quodque addi tur a Septuaginta, Sacerdotes, obelo [a 1Kb] prenotandum est.

 uox clamantis in deserto, parato uiam, Domini, rectas facite in solitudine semitas 481 Dei nostri. Omnis uallis exaltabitur, et omnis mons et collis humiliabitur: et erunt praua in directa, et aspera in uias planas, et reuelabitur gloria Domini, et uidebit omnis caro uariter quod os Domini locutum  est. LXX: uox clamantis in deserto: parate uiam Domini: rectas facite semitas Dei nostri. Omnis uallis implebitur: et omnis mons et collis humiliabitur; et erunt praua in directa, et aspera in campos. Et apparebit gloria Domini: et uidebit omnis caro salutare Dei, quia Dominus locutus est. Huius uocis memores Scribe et Pharisei et principes Iudeorum, cum audissent Ioannem in solitudine predicare baptismum penitentie, et docere populum, mittunt qui interrogent eum, utrum ipse sit Christus, an Elias, an Propheta: Cumque respondisset nichil se horum esse, rursus interrogant: Dic ergo nobis, quis es? ut responsum demus his qui miserunt nos. Quid dicis de te? Atque ille respondit: Ego sum uox clamantis in deserto: parate uiam Domini; sicut dixit Isaias Propheta  . In quo animaduertendum, quod recte uie Domini et semite Dei nostri: impletio uallium et montium, colliumque humiliatio, et prauorum correctio, et asperorum rupiumque campestria: et gloria Domini et salutare Dei nostri, non predicetur in Ierusalem, sed in solitudine Ecclesie, et in deserta gentium multitudine, de qua supra  legimus: Letare deserta sitiens: exsultet solitudo, et floreat quasi lilium. Hec enim deserta erat notitia Dei, et ab idolis tenebatur humilis in confessione, erecta in superbia, aspera et intractabilis in feritate. Sed postquam apparuit gloria Domini; et uidit omnis caro salutare Dei, cuncta repente mutata sunt, et uia Domini preparata, ita ut appareret in solitudine gloria Dei;  quando baptizatus est Dominus in Iordane, et aperti sunt celi, et Spiritus Sanctus in specie columbe descendit, et mansit in eo: uoxque Patris desuper intonantis audita est: Hic est Filius meus dilectus, in quo mihi complacui: hunc audite . Et omnis caro uidit salutare Dei. Que propterea appellabatur caro, quia prius Sanctum Spiritum non habebat. De qua dicit et Dominus: Non permanebit spiritus meus in hominibus istis, quoniam 482 carnes sunt . Illa autem caro uidebit salutare Dei, de qua per Iel idem loquebatur: Effundam de spiritu meo super omnem carnem, et prophetabunt . Quod non solum illo tempore clamabat Ioannes, qui sermonis Dei precursor et preuius, recte uox appellatur ;  sed usque hodie in deserto gentilium, Ecclesiarum clamant magistri: ut rectas faciamus uias et semitas in cordibus nostris Deo, impleamurque uirtutibus, et inclinemur humilitate; praua mutemus in recta, aspera uertamus in mollia: et sic gloriam  Domini et salutare Dei uidere mereamur.

 uox dicentis, clama. Et dixi: Quid clamabo? Omnis caro fenum, et omnis gloria eius quasi flos agri. Exsiccatum est fenum, cecidit flos; [a 7Kb] quia spiritus Dei flauit in eo: uere fenum est populus. Exsiccatum est fenum, cecidit flos; uerbum autem Domini nostri stabit in eternum. LXX: uox dicentis, clama: et dixi, Quid clamabo? Omnis caro fenum, et omnis gloria hominis quasi flos feni. Aruit fenum, et cecidit flos + quia spiritus Dei flauit in eo + uere fenum est populus + exsiccatum est fenum, cecidit flos ** uerbum autem Dei  nostri manet in sempiternum: Hoc quod asteriscis notatur: quia spiritus Dei flauit in eo: uere fenum est populus: aruit fenum, cecidit flos, ex Hebraico et Theodotionis editione additum est. Ex quo manifestum est, uel a LXX pretermissum, uel paulatim scriptorum uitio [b 1Kb] abolitum: dum et prior et sequens uersus finitur in flore. Supra legimus, Propheta dicente: Et audiui uocem Domini dicentis: Quem mittam, et quis ibit ad populum istum? Et dixi: Ecce ego, mitte me; et ait: uade et dic populo isti: Aure audietis, et non intelligetis: et uidentes uidebitis, et non uidebitis, et reliqua. Ad quam predicationem dura perpessus, nunc Domini uoce dicente, clama, timens similia, quid clamare debeat sciscitatur; et a generali incipiens, Omnis caro fenum, et omnis  gloria eius quasi flos feni, peruenit ad speciale, ut nichilominus dicat de populo: uere fenum est populus. Et reuera si quis fragilitatem carnis aspiciat, et quod per horarum momenta crescimus atque decrescimus, nec in eodem manemus statu: ipsumque quod loquimur, 483 dictamus, et scribimus, de uite nostre parte preteruolat: non dubitabit carnem fenum dicere, et gloriam eius quasi florem feni, siue prata camporum. Qui dudum infans, subito puer; qui puer, repente iuuenis; et usque ad senectutem per spatia mutatur incerta; et ante se senem intelligit, quam iuuenem non esse se miretur. Pulchra mulier que adolescentulorum post se trahebat greges, arata fronte contrahitur: et que prius amori, postea fastidio est. Quod et egregius  apud Grecos [c 37Kb] scribit orator: Speciem corporis aut tempore deficere, aut languore consumi. Exsiccata est igitur caro, et cecidit pulchritudo; quia spiritus furoris Dei atque sententie flauit in ea ,  eius qui portat imaginem terreni, et seruit uitiis atque luxurie; fenumque est et flos preteriens. Qui autem habet atque custodit imaginem celestis, ille caro est que cernit salutare Domini, que quotidie renouatur in cognitionem secundum imaginem Creatoris, et incorruptibile atque immortale corpus accipiens, mutat gloriam, non naturam. uerbum autem Domini nostri, et hi qui uerbo sociati sunt, permanent in eternum.

 Super montem excelsum ascende tu que euangelizas Sion: exalta in fortitudine uocem tuam que euangelizas Ierusalem: exalta, noli timere, dic ciuitatibus Iude: Ecce Deus uester: ecce Dominus Deus in fortitudine ueniet, et brachium eius dominabitur. Ecce merces eius cum eo, et opus illius coram eo. Sicut pastor  gregem suum pascet: in brachio suo congregabit agnos, et in sinu suo leuabit: fetas ipse portabit. LXX: Super montem excelsum ascende qui euangelizas Sion: exalta in fortitudine uocem tuam qui euangelizas Ierusalem: exalta, noli timere: dic ciuitatibus Iuda: Ecce Deus uester, ecce Dominus Deus cum uirtute ueniet, et brachium cum dominatione: ecce merces eius cum eo, et opus in conspectu illius. Sicut pastor pascet populum suum, et in brachio suo congregabit agnos: [a 25Kb] et pregnantes consolabitur. Precipitur Apostolorum choro, 484 ut ad predicationem omnis carnis que uisura sit salutare Dei, excelsa conscendat: de magnisque dicturi, in sublimibus commorentur. Porro Hebraicum et ceteri interpretes ponunt genere feminino, ut dicant, que euangelizas Sion, et que euangelizas  Ierusalem. Quod uerbum iuxta Grecos ambiguum est, ut possimus accipere, uel eam que nuntiat, uel eam cui nuntiatur. Siue igitur nuntiat uerbum Dei, et Domini salutare, Sion et Ierusalem: De Sion enim exiuit lex: et uerbum Domini de Ierusalem ; siue nuntiatur eis per Apostolos, debent excelsa conscendere, et ad montana transire. Mirumque in modum cum ipsa Sion mons sit, dicente Scriptura: Mons Sion in quo habitasti : alium altiorem montem iubetur ascendere, a quo uulneratus est princeps Tyri. Et quia doctrine Apostolorum erant multa futura contraria; et statuti ante presides et tribunalia ducebantur, iungitur, exalta, noli timere: dic ciuitatibus Iuda, Synagogis uidelicet et populis Iudeorum, de quibus Dominus loquebatur:  Non ueni nisi ad oues perditas domus Isrel . Et Paulus apostolus: uobis, inquit, oportebat annuntiari primum uerbum Dei . Quid est autem illud quod iubentur dicere? Ecce Deus uester, quem semper exspectabatis: Ecce Dominus Deus in fortitudine ueniet, quem contempsistis in humilitate uenientem. Et fortitudo eius dominabitur, qui prius formam serui acceperat, factus Patri obediens usque ad mortem . Ecce merces eius cum eo, et opus illius coram eo . Iuxta quod ipse dicit in Euangelio: uenturus est enim Filius hominis in gloria Patris sui [b 14Kb] et reddet unicuique secundum opus suum . Sicut pastor gregem suum pascet. Iste qui postea in maiestate uenturus est, prius formam pastoris accipit, et dicit ipse de se: Ego sum pastor bonus, et cognosco oues [c 12Kb] meas, et cognoscunt me mee, et pono animam meam pro ouibus meis . De  quo in Zacaria Pater loquitur: Percutiam pastorem; et oues dispergentur . In brachio, inquit, suo congregabit agnos; non tauros, et arietes, et hircos, et grandes oues, quibus per Ezechiel  comminatur, quod lacte uescantur et operiantur lanis, 485 et infirmum conterant gregem, sed agnos adhuc tenellos, et rudis in Christo infantie, qui nuper in baptismo sunt renati, de quibus ipse Dominus loquebatur ad Petrum: Pasce agnos meos . Unde et in eodem Ezechiele scriptum est: Suscitabo super eos pastorem unum, et pascet eos, seruum meum Dauid; et erit pastor eorum, et ego Dominus ero eis in Deum, et Dauid in medio eorum princeps. Ego Dominus locutus sum, et ponam cum Dauid testamentum pacis .  In quo considerandum quod post multa tempora Dauid, gulosis pastoribus reprobatis, Dominum nostrum, qui est de stirpe Dauid, suscitaturum esse se dicat, qui congreget agnos, et foueat in sinu suo, et fetus ouium, siue fetas oues ipse portet in humero suo. Sicut in Euangelio legimus, quod ouem erroneam et a grege solito remanentem, suis ad caulas humeris reportarit . [d 167Kb] Possumus oues fetas Apostolos et Apostolicos uiros omnesque Ecclesie doctores dicere, qui salutem parturiunt plurimorum, et dicunt cum Apostolo: Filioli mei, quos iterum parturio, donec Christus formetur in uobis : Hebrei asserunt, nec de hac re apud eos ulla dubitatio est, Spiritum sanctum lingua sua appellari genere feminino, id est, RUA CODSA  . Illudque quod in sexagesimo septimo psalmo dicitur: Dominus dabit uerbum euangelizantibus uirtute multa: illi sic intelligunt [e 1Kb] : Dominus  dabit uerbum euangelizantibus uirtute multa : his uidelicet animabus que Spiritum sanctum consecute sunt. Necnon et illud: Sicut oculi ancille in manibus domine sue, animam interpretantur ancillam, et dominam Spiritum sanctum. Sed et in Euangelio quod iuxta Hebreos scriptum, Nazarei lectitant, Dominus loquitur: modo me tulit [a 1Kb] mater mea, Spiritus sanctus. Nemo autem in hac parte scandalizari debet, quod dicatur apud 486 Hebreos spiritus genere feminino, cum nostra lingua appelletur genere masculino, et Greco sermone neutro. In diuinitate enim nullus est sexus. Et ideo in tribus principalibus linguis, quibus titulus Dominice scriptus est passionis, tribus generibus appellatur, ut sciamus nullius esse generis quod diuersum est.

  Quis mensus est pugillo aquas, et celum palmo ponderauit? Quis appendit tribus digitis molem terre, et librauit in pondere montes, et colles in statera? Quis adiuuit spiritum Domini: aut quis consiliarius eius fuit; et ostendit illi? cum quo iniit consilium, et instruxit eum, et docuit eum semitam iustitie, et erudiuit eum scientia, et uiam prudentie ostendit illi? Ecce gentes sicut stilla situle, et quasi momentum statere reputate sunt: ecce insule quasi puluis exiguus. Et Libanus non sufficit ad succendendum, et animalia eius non sufficient ad holocaustum. Omnes gentes quasi non sint, sic sunt coram eo, et quasi nichili et inane reputate sunt ei. LXX: Quis mensus est manu aquam, et celum palmo, et omnem terram pugillo? Quis statuit montes pondere,  et rupes statera? Quis cognouit mentem Domini: aut quis consiliarius eius fuit? Quis docuit eum, cuius accepit consilium, et instruxit illum? uel quis ostendit ei iudicium, et uiam intelligentie quis ostendit illi? Si omnes gentes sicut stilla situle, et quasi momentum statere reputate sunt, et quasi saliua reputate sunt. Libanus non sufficit ad comburendum, et omnia quadrupedia non sufficiunt ad holocaustum, et cuncte gentes quasi nichili sunt, et in nichili reputate sunt ei. Ne quis putaret difficilem esse uocationem gentium, et quod omnis caro uideret salutare Dei; super montem excelsum iuberentur [Al. iubetur] ascendere, qui euangelizant [Al. euangelizat] Sion; et [b 1Kb] ipse Dominus ueniret in fortitudine, et redderet unicuique secundum opus suum; instarque pastoris  agnos foueret in sinu, et fetas ipse 487 portaret: describitur illius magnitudo, quod nichil ei impossibile sit; et qui uniuersa condiderit, Creatorque sit omnium; etiam hec que comparatione eorum parua sunt, ualeat perpetrare. Quod autem pugillum uocat et palmum, humane consuetudinis uerbis utitur atque mensuris, ut Dei potentiam per nostra uerba discamus. In eo ubi LXX transtulerunt: Quis mensus est manu aquam? siue ut nos uertimus: Quis mensus est pugillo aquas? Aquila transtulit: Quis mensus est minimo digito aquas? Hoc enim [c 12Kb] sonat: ut scilicet non tota manu, sed paruo digito, quem uulgo gustatorem uocant, omnis aquarum uastitas ponderetur: autem, hoc est, palmus, extentam significat manum a pollice usque ad  extremum digitum. Sin autem contrahamus manum, pugillus efficitur: ut per palmum et pugillum, extentos celos et globum terre nouerimus. Pro pugillo quem in comprehensione terre LXX transtulerunt, in Hebraico scriptum est SALIS , quem Symmachus , Aquila [d 21Kb] interpretati sunt: et nos ut manifestius faceremus, in tres digitos uertimus; quod scilicet molem terre et excelsa montium colliumque quasi tribus digitulis et statere paruo momento appenderit: per que Dei maiestas et Creatoris potentia demonstratur. Quis, inquit, adiuuit spiritum Domini, aut quis consiliarius eius fuit, et ostendit illi? etc. Pro quibus Symmachus interpretatus est: Quis parauit spiritum Domini, et uirum consilii eius quis ostendit ei? cum quo iniit  consilium, deditque ei intelligentiam, et docuit eum uiam iudicii, et instruxit illum scientia, et iter prudentie monstrauit ei? Per quod ostendit manifestius paratum spiritum, siue firmatum illum esse, de quo in Apostolo legitur: Dominus autem Spiritus est. Et, Super quem requieuit Spiritus Dei, Spiritus sapientie, et intelligentie, et reliqua. Qui dicit in consequentibus: Spiritus Domini super me: propter quod unxit me . Ipse est enim spiritus Domini, et uir consilii eius, in quo habitauit omnis plenitudo diuinitatis corporaliter . Cum illo iniit consilium, de quo supra  diximus: Admirabilis, consiliarius. Et 488 in Prouerbiis scriptum est, Deus sapientia fundauit terram: parauit autem celos prudentia . Porro LXX qui  dixerunt: Quis nouit mentem Domini, et quis consiliarius eius fuit? hoc intelligi uolunt, quod mens et ratio et sensus Dei, per quem facta sunt omnia, et sine quo factum est nichil, ille sit de quo in Psalmis canitur: uerbo Domini celi firmati sunt, et spiritu oris eius omnis uirtus eorum . Omnes gentes que non nouerant Creatorem suum, siue uniuersum mortalium genus ad comparationem Dei quasi stilla situle sunt, et quasi momentum statere, quod leui pondere in partem alteram declinatur. Et quomodo si de situla stilla modica fluat, a portante negligitur; ita uniuersa gentium multitudo supernis ministeriis comparata et Angelorum multitudini, pro nichilo ducitur. Insule quoque quasi saliua reputantur, siue ut Symmachus et Theodotio  ipsum ponentes Hebraicum, sicut DOC , quod decidit: pro quo Aquila transtulit. Aiunt autem Hebrei hoc uerbo significari tenuissimum puluerem, qui uento raptante sepe in oculos mittitur, et sentitur potius quam uidetur. Minutissima ergo frusta pulueris et pene inuisibilia, hoc uerbo appellantur: quas forsitan Democritus cum Epicuro suo atomos uocat. Multaque sunt nomina que ita leguntur [Al. intelliguntur] in Greco, ut in Hebraico posita sunt, propter interpretandi difficultatem, et ad comparationem lingue Hebree, tam Greci quam Latini sermonis pauperiem. Simulque ut paulatim homines abstrahat ab idololatria, aufert ceremonias uictimarum; et docet quod omnia ligna Libani et armenta que in eo pascuntur, holocaustis  eius sufficere nequeant. Si autem omnes gentes sic sunt in conspectu illius quasi non sint, et quasi nichil et inane reputantur , ergo et ipse sic est quasi non sit, et in nichili atque inane reputatur. Hoc dicimus, ut frangatur eius superbia, et ceterarum gentium similes esse se nouerint.

 Cui ergo similem fecistis Deum: aut quam imaginem ponetis illi? Numquid sculptile conflauit faber, aut aurifex auro 489 figurauit illud, et laminis argenteis argentarius? Forte lignum et imputribile elegit artifex sapiens: et queret quomodo statuat simulacrum quod non moueatur. Descripta Dei magnitudine, et potentia illius ex parte monstrata, gentibus quoque insulisque quasi stilla situle, et  momento statere reputatis, ac puluere, et hostiarum ceremoniis refutatis, cur omnes gentes quasi nichili sint in conspectu eius, et quasi inane reputentur, sequentibus docet: Cui similem fecistis Deum: aut quam imaginem ponetis ei, qui spiritus est, et in omnibus est, et ubique discurrit, et terram quasi pugillo continet? Simulque irridet stultitiam nationum, quod artifex siue faber erarius, aut aurifex aut argentarius Deum sibi faciant, et laminis clauisque compingant ac fortiter statuant, ne uentorum flatibus detrudatur. Quodque intulit: forte lignum et imputribile elegit artifex sapiens, in Hebraico dicitur  AMSUCHAN ; quod genus ligni est imputribile, quo uel maxime idola fiunt. Hec autem dicit, ut idolis reprobatis, Euangelice doctrine paret uiam, et omnia praua dirigantur in rectum; exaltentur ualles, et colles humilientur; et reueletur gloria Domini, ut omnis caro uideat salutare Dei. Iuxta tropologiam possumus dicere, quod increpentur principes hereticorum, diuersa idola de suo corde fingentes; uel eloquii uenustate, quod interpretatur argentum; uel splendore auri, quod refertur ad sensum; uel ligno imputribili, que uiliora sunt dogmata: et perpetua putentur a fingentibus, et dialectica arte firmentur, ne moueantur et corruant, sed solida radice consistant.

 Numquid non scietis? numquid  non audietis? numquid non annuntiatum est ab initio uobis? numquid non intellexistis fundamenta terre? Qui sedet super gyrum terre: et habitatores eius quasi locuste. Qui extendit uelut nichilum celos, et expandit eos sicut tabernaculum ad inhabitandum. Qui dat secretorum scrutatores quasi non sint: iudices terre uelut inane fecit. Equidem neque plantatus, neque satus, neque radicatus in terra truncus eorum: repente flauit in eos et aruerunt, et turbo quasi stipulam auferet eos. Et cui assimilastis me et adequastis? dicit Sanctus. Leuate in excelsum oculos uestros, 490 et uidete quis creauit hec: qui educit in numero militiam eorum, et omnes ex nomine uocat. Pre multitudine fortitudinis et roboris, uirtutisque eius: neque unum reliquum fuit. LXX: Nonne scietis? nonne audietis?  nonne annuntiatum est uobis a principio? Non cognouistis fundamenta terre? Qui tenet gyrum terre, et habitatores eius quasi locustas. Qui statuit quasi cameram celum, et extendit quasi tabernaculum ad habitandum. Qui dat principes regnare pro nichil, terram autem quasi nichili fecit. Siquidem non plantabuntur, neque serentur, nec solidabitur in terra radix eorum. Flauit super eos, et arefacti sunt, et tempestas assumet illos quasi stipulam. Nunc ergo cui assimilastis me? exequabor eis? dixit Sanctus. Eleuate sursum oculos uestros, et uidete quis ostendit hec omnia. Qui educit iuxta numerum ornatum suum, omnes in nomine uocabit, a multa gloria et in robore fortitudinis: [a 1Kb] nichil te latet. Ab initio, inquit, naturali lege uos docui, et postea per Moysen scripta  Lege testatus sum, quid nichil esset idola, et quod Creator mundi ipse esset Deus, qui tantam molem terre fundasset super maria, et super flumina collocasset eam: ut elementum grauissimum super tenues aquas Dei penderet arbitrio, qui instar regis sedet super gyrum terre: ex quo nonnulli quasi punctum et globum eam esse contendunt, et habitatores illius quasi locustas. Si enim in toto orbe consideremus uarias nationes, et ab Oceano usque ad Oceanum, id est, ab Indico mari usque ad Britannicum, et ab Atlantico usque ad Septentrionis rigorem, in quo congelascunt aque, et succina pulchra  concrescunt, omne in medio hominum genus quasi locustas [a 1Kb] habitare cernimus. Quid igitur superbit terra et cinis? quia celum, immo ut Scripturarum utar auctoritate, celi extenduntur, quasi camera; siue, ut in Hebraico continetur, quasi DOC, de quo supra diximus: pro quo LXX ibi saliuam interpretati sunt: et unum uerbum nunc sputum, nunc cameram, id est, fornicem transtulerunt; et tantam eorum latitudinem quasi tabernaculum et papilionem extendit desuper, ut in similitudinem tecti operiret homines, et quasi in domo latissima habitare faceret: quid miremur si parua hominum corpora quasi locuste, et minuta 491 reputentur animantia? Rursum et in hoc loco terris imminere celum [Al. celorum], et in similitudinem  sphere celum esse contendunt, abutuntur nomine fornicis, quod scilicet media pars sphere terras operiat: cum in Hebraico non fornicem, sed DOC, id est, tenuissimum puluerem legerimus. Pro quo saliua que proiicitur in terram, et pulueri commiscetur, et deperit, ostendit uniuersam corporum magnitudinem pro nichili reputandam. Qui autem extendit celos et expandit eos: ut uel supra habitarent Angelorum multitudines, uel subter homines morarentur, et quasi magnam rationabilibus creaturis fecit domum: ipse pro qualitate temporum principes constituit, siue secretorum scrutatores, ut sint quasi non sint; et iudices terre uelut inane fecit. Pro quo LXX transtulerunt, terram autem quasi nichili fecit; siquidem et in principio Geneseos  ubi scriptum est: Terra autem inuisibilis, et incomposita , ceteri transtulerunt: Terra autem erat inane et nichili. Quantos reges et Greca et Barbara, Romanaque narrat historia! Ubi est Xerxis innumerabilis ille exercitus? Ubi Isrelitica in eremo multitudo? Ubi regum incredibilis potentia? Quid de ueteribus loquar? presentia exempla nos doceant, esse principes quasi nichili, et iudice  terre quasi inane reputari. Qui principes et iudices terre  nec sati sunt, nec plantati sunt, nec firma radice solidati, et repente iussione Dei ita auferuntur et pereunt, quasi stipula a turbine et tempestate raptatur; iuxta illud quod scriptum est: Et transiui, et non 492 erat; et quesiui eum, et non est inuentus locus eius . Cum ergo tanta sit potentia Creatoris atque maiestas, cui Deum similitudini comparatis? et non potius ex creaturarum magnitudine intelligitis conditorem? Si non creditis uerbis, saltem oculis uestris credite; et ex celorum elementorumque omnium seruitute potestatem Domini cogitate. Qui educit in numero militiam eorum, id est celorum; et omnes ex nomine uocat, subauditur,  stellas. De quibus et in Psalmis canitur: Qui numerat multitudinem stellarum: et omnes eas ex nomine uocat . Siue militiam celi, Angelos interpretemur, et omnes celorum exercitus, de quibus et Daniel loquitur: Millia millium ministrabant ei, et decies centena millia assistebant illi . Unde et Dominus sabaoth appellatur, qui nostra lingua dicitur, Dominus militie atque exercituum, siue uirtutum. Educit autem iuxta numerum celorum militiam: ut et sol, et luna, et astra cetera, que Abraham numerare non potuit, illi numerata sint, et seruiant officio delegato : dum eumdem celi cursum sol uno anno, lucifer uesperque biennio, luna singulis explet mensibus, omnesque stelle certis temporibus peragunt, et quedam ex iis uocantur  errantes, atque inequales earum motus oculis, non mente conspicimus, nec tam intelligimus, quam miramur. Magnitudo enim fortitudinis Dei suo facit ordine cuncta seruire. Siue iuxta Septuaginta a multitudine glorie et potentie uirtutis eius, nichil eum latere potest: sed omnium uias rationesque et cursus [b 1Kb] Creatoris maiestate cognoscit.



LIBER DUODECIMUS.


 Nullus tam imperitus scriptor est, qui lectorem non inueniat similem sui: multoque pars maior est Milesias [a 1Kb] fabellas reuoluentium, quam Platonis libros. In altero enim ludus et oblectatio est, in altero difficultas et [b 1Kb] sudor mixtus labori. Denique Timeum de mundi harmonia 493-494 astrorumque cursu et numeris disputantem, ipse qui interpretatus est Tullius, se non intelligere confitetur. Testamentum autem Grunnii Corocotte Porcelli decantant in scholis puerorum agmina cachinnantium.  Igitur et noster [c 1Kb] Luscius Lanuinus fruatur testibus, immo fautoribus suis; uincatque multitudine, quia forsitan uincit ingenio. Mihi sufficit paucorum testimonium, et amicorum laude contentus sum, qui in expetendis opusculis meis, amore nostri labuntur, et studio Scripturarum; ac nonnullos fore arbitror qui hoc ipsum quod ad te, Eustochium, sermonem facio, obtrectationi patere contendant, non considerantes, Holdam et Annam ac Debboram, uiris tacentibus, prophetasse: et in seruitute  Christi nequaquam differentiam sexuum ualere, sed mentium. Duodecimus ergo in Isaiam explanationum liber hoc habebit exordium.

493  Quare dicis, Iacob, et loqueris, Isrel, abscondita est uia mea a Domino: et Deo meo iudicium meum transibit [Al. transiuit]? Numquid nescis, aut non audisti? Deus sempiternus, Dominus qui creauit terminos terre, non deficiet, neque laborabit, nec est inuestigatio sapientie eius. Qui dat lasso uirtutem: et his qui non habent fortitudinem, robur multiplicat. Deficient pueri et laborabunt, et iuuenes in infirmitate cadent. Qui autem sperant in Domino, mutabunt fortitudinem, assument pennas sicut aquile, current, et non laborabunt; ambulabunt, et non deficient. LXX: Non enim dicas, Iacob: et quid locutus  es, Isrel [a 1Kb] : Abscondita est uia mea a Deo, et Deus meus iudicium meum abstulit, et recessit: et nunc nescis, et non audisti? Deus eternus, Deus qui creauit terminos terre: non esuriet, nec laborabit, nec est inuentio prudentie eius. Qui dat esurientibus fortitudinem: et non dolentibus merorem. Esurient enim iuuenes, et laborabunt adolescentes, et electi infirmi erunt. Qui autem exspectant Deum, mutabunt fortitudinem. Assument alas quasi aquile: current, et non laborabunt: gradientur, et non esurient. Cum Omnipotentis Dei tanta sit magnitudo, ut nichil eum lateat, et omnia illius arbitrio gubernentur, quare dicis Iacob, id est, due tribus que appellabantur Iuda; et loqueris Isrel, decem alie tribus in Samaria, que iam captiue ducte estis in Assyrios: Abscondita est uia  mea a Domino: et a Deo meo iudicium meum transibit? Et est sensus: Dicitis, ad Deum terrena non pertinent, nec considerat 494 quid unusquisque nostrum gerat. Unde et nos ab hostibus iniuste opprimimur, et in iumentorum et piscium similitudinem, iuxta Abacuc, absque ullo rectore disperdimur . Quibus respondit Deus: Numquid nescis; nec precedentium Scripturarum te uerba docuerunt, siue iuxta LXX ignoras, quia non audisti, quod eternus Deus et Creator omnium Dominus omnia nouit, omnia continet, omnia sua maiestate dispensat? Nec aliquando deficit, nec laborat; ut tuum iudicium non intelligat, et abscondite sint ab eo uie tue? Nec est, inquit, inuestigatio sapientie eius, de quo loco illud Apostoli sumptum reor: Incomprehensibilia iudicia  eius, et inuestigabiles [Forte ininuestigabiles] uie illius ; siue, ut LXX transtulerunt, non esuriet, et non laborabit. Ubi enim cibus, ibi frequenter esuries, si cibum detraxeris: et ubi esuries, ibi et labor. Cum autem in Deo hec non sint, cur ei humanas iungitis passiones? quin potius ipse esurientibus et lassis dat fortitudinem, et qui uidentur in seculo esse quasi nichili, uirtutem roburque multiplicat, siue iuxta LXX, qui tribuit non dolentibus merorem, est enim tristitia que ducit ad mortem, et est tristitia que ducit ad uitam. Unde his qui habent cor impenitens, dat tristitiam ut peccata  sua intelligant. Et quia multi gaudent in corporis sanitate, et adolescentiam atque pueritiam putant esse perpetuam, iungit et dicit, quod florens etas cito concidat, et corpora robusta marcescant. Qui autem non in suis uiribus, sed in Deo habeant fiduciam, 495 et eius semper misericordiam prestolentur [Al. prestolantur], mutent fortitudinem, et uadant de uirtute in uirtutem: et assumant pennas sicut aquile, et audiant: Renouabitur sicut aquile iuuentus tua ; currant ad Dominum, et eius desiderio non laborent; ambulent, et numquam deficiant. Crebro diximus, aquilarum senectutem reuirescere mutatione pennarum, et solas esse que iubar solis aspiciant et splendorem radiorum eius possint micantibus oculis intueri: pullosque suos an  generosi sint, hoc experimento probent. Itaque et sanctos repuerascere, et assumpto immortali corpore, laborem non sentire mortalium, sed rapi in nubibus obuiam Christo, et nequaquam iuxta LXX esurire, quia presentem Dominum habeant cibum.

 Taceant ad me insule, et gentes mutent fortitudinem: accedant, et tunc loquantur: simul ad iudicium propinquemus. Quis suscitauit ab Oriente Iustum: uocauit eum ut sequeretur se? Dabit in conspectu eius gentes, et reges obtinebit. Dabit quasi puluerem gladio eius, sicut stipulam uento raptam arcui illius. Persequetur eos: transibit in pace, semita in pedibus eius non apparebit. Quis hec operatus est et fecit: uocans generationes ab exordio? Ego Dominus, primus et nouissimus ego sum.  uiderunt insule, et timuerunt: extrema terre obstupuerunt, appropinquauerunt et accesserunt. Unusquisque proximo suo auxiliabitur: et fratri suo dicet [Al. dicit], Confortare. Confortauit [Al. confortabit] faber erarius percutiens malleo eum qui cudebat tunc temporis, dicens, glutino bonum est: et confortauit eum in clauis, ut non moueatur [Al. moueretur]. LXX: Innouamini ad me insule, principes enim mutabunt uirtutem: appropinquent et loquantur simul: tunc iudicium annuntient: Quis suscitauit de Oriente iustitiam: uocauit eam ad pedes suos et uadet? Dabit in conspectu gentium: et reges in stuporem mittet, et dabit in terram gladios eorum: et sicut stipulam proiectam arcus eorum: et persequetur eos, transibit in pace uia pedum eius. Quis operatus est et fecit hec? uocabit eam, qui  uocat eam a generationum principio. Ego Deus primus, et in hec que uentura sunt ego sum. uiderunt gentes et timuerunt: termini terre obstupuerunt 496 et accesserunt: uenerunt simul, iudicans unusquisque proximo suo auxiliari et fratri: et dicet: preualuit uir artifex et erarius percutiens malleo simul producens: aliquando quidem dicit, solidatio bona est. Confortauerunt ea, in clauis ponent ea: et non mouebuntur. Gentes, id est, insule, que falsis amarisque huius seculi tunduntur fluctibus, iubentur audire et ora concludere, et illud nosse quod ad Isrel dictum est: Audi, Isrel, et tace; et mutare fortitudinem, ne per  imbecillitatem pristinam, Dei non possint audire sermonem, ut accedant prius ad Dominum, et quod non sint propria salute contente; sed quod didicerint, ceteros doceant, et cum Domino disputent, utrum omnium Deus [a 1Kb] iusta seruauerit. Sic autem interrogat eos, et ad respondendum prouocat, ut interrogatione doceat quod ignorant: Quis suscitauit ab Oriente iustum, siue iustitiam? Neque enim Iudeorum tantum Deus, sed et gentium, qui uocauit Christum Dominum Saluatorem, qui factus est nobis sapientia a Deo, iustitia et sanctitas, et redemptio . In quo iuxta eumdem Apostolum Dei iustitia reuelatur . uocauit autem eum, ut se in omnibus sequeretur, et opera Patris faceret; et illud impleret dicens: Deus, ut facerem uoluntatem  tuam uolui . In huius conspectu reges et gentes colla submittent, et gladio illius ac sagittis aduersarie potestates, quasi stipula subiicientur, et puluis. Persequetur eos, reges uidelicet et principes gentium singularum: Et pertransibit in pace, ad pacem cunctos uocans, ut reconcilientur Deo. Semita in pedibus illius non apparebit, id est, uie laborem non sentiet, nec aliquam imbecillitatis humane lassitudinem; sed de torrente bibet in uia, et propterea leuabit caput . Quis, inquit, hec operatus est et fecit? Quis suscitauit iustum, siue iustitiam? Quis ei gentes et reges tradidit? Quis gladio eius et arcui uniuersa subiecit? utique ille, qui ab initio mundi hec futura predixit, qui omnium conditor est. Et quia dixerat sciscitantis affectu: Quis suscitauit ab  Oriente iustum, etc., cunctis tacentibus sibi ipse respondit: Ego sum Dominus, primus et nouissimus ego sum. Ipse est qui et in Apocalypsi Ioannis 497 loquitur: Ego sum alpha et , principium et finis . uiderunt insule, id est, gentes, siue Ecclesie de gentibus congregate, que mundi huius sustinent tempestates; et timuerunt Dominum: Principium enim sapientie timor Domini . Omnes terrarum termini ad Apostolorum uerba tremuerunt, appropinquantes, et ad Christi Euangelium pariter accedentes. Cumque seipsos cernerent esse saluatos, id quod supra audierant: accedant, et tunc loquantur, opere compleuerunt; ut auxiliarentur proximis suis, et fratres suos uellent in Domino confortare, et dicerent eis: Recedite  ab idolis, simulacra demonum antiqua contemnite, que humana finxit manus, que malleo cudente producta sunt, que compacta glutino, que stabilita clauis, ut non moueantur; et cum steterint, ambulare non ualeant. Que nos super persona Christi et uocatione gentium et predicatione Euangelii atque idolorum condemnatione interpretati sumus, quidam ad Cyrum regem Persarum referunt, quod suscitauerit eum aduersum Babylonios de  Oriente, et parere sue fecerit iussioni, prosternens ei gentes plurimas, et gladio illius et arcui cuncta subiiciens: et cetera que sequuntur ad eius personam referunt, quod scilicet Babyloniis idola sua non profuerint, que humano facta sunt studio, et arte erarii suscitata. Nonnulli Hebreorum de Abraham dictum putant, qui uocatus sit iustus ab Oriente, id est, de Chaldeis, eo quod solus iustus inuentus est; et secutus est eum, egrediens de patria sua in terram quam nesciebat, et tradiderit reges in manu eius, qui aduersum Sodomam et Gomorram uenerant; et ante gladium eius et arcum fecerit eos esse quasi stipulam et puluerem; persecutusque sit illos, et reuersus in pace, et longi itineris cursum non senserit, et hoc non suis uiribus, sed Domini fecerit  misericordia, qui ab initio hec futura cognouerit. uiderunt, ait, insule, id est, gentes in circuitu, et illius uirtute perterrite sunt: et extrema terre. Sem uidelicet filius Ne, qui tempore extremo terrarum cum patre et cum fratribus de Diluuio euaserat; et usque ad tempus illud fuerat reseruatus : quem [b 1Kb] Melchisedec intelligi uolunt, 498 et uenisse obuiam Abraham de prelio reuertenti, et accepisse, et benedixisse ei, et eum Dei benedictionibus corroborasse: ipsumque esse fabrum erarium qui Abraham conflauerit, et malleo sue artis ad meliora produxerit: et dixisse ei, Bonum est, ut timore Domini glutineris et iungaris ei. Et confortauit eum, siue solidauit in clauis preceptorum Domini, ut non moueretur, sed in timore illius permaneret.

  Et tu, Isrel serue meus, Iacob quem elegi, semen Abraham amici mei. In quo apprehendi te ab extremis terre, et a longinquis eius uocaui te, et dixi tibi: Seruus meus es tu: elegi te, et non abieci te. Ne timeas, quia tecum sum ego: ne declines, quia ego Deus tuus, confortaui te, et auxiliatus sum tui [Al. tibi]: et suscepit te dextera iuxti mei. Ecce confundentur et erubescent omnes qui pugnant aduersum te: erunt quasi non sint: et peribunt uiri qui contradicunt tibi. Queres eos, et non inuenies: [c 1Kb] uiri rebelles tui erunt quasi non sint: et ueluti consumptio homines bellantes aduersum te. Quia ego Dominus Deus tuus apprehendi manum tuam, dicens tibi: Ne timeas, ego adiuui te. Noli timere uerbis Iacob, qui mortui estis ex Isrel. Ego auxiliatus sum tui, dicit  Dominus: et redemptor tuus Sanctus Isrel. Ego posui te quasi plaustrum triturans nouum, habens rostra serrantia. Triturabis montes et comminues; et colles quasi puluerem pones. uentilabis eos, et uentus tollet, et turbo disperget eos: et tu exsultabis in Domino, in Sancto Isrel letaberis. LXX: Tu autem Isrel puer meus, Iacob, quem elegi, semen Abraham quem dilexi, quem assumpsi ab extremis terre, et a summitatibus eius uocaui te, et dixi tibi: Puer meus es: eleg. te, et non  dereliqui te. Noli timere, tecum enim sum ne erres; ego enim sum Deus tuus qui confortaui te, et auxiliatus sum tui, et roboraui te dextera iusta mea. Ecce confundentur, et erubescent omnes aduersarii tui: erunt enim quasi non sint: et peribunt omnes inimici tui. Queres eos, et non inuenies, homines qui insanient in te. Erunt enim quasi non sint, et non erunt pugnantes aduersum te. Quia ego Dominus Deus tuus qui teneo dexteram tuam: qui dico tibi, ne timeas Iacob, paruule Isrel. Ego auxiliatus sum tui, dicit Deus: qui redimo te [a 6Kb] Sanctus Isrel. Ecce feci te quasi rotas plaustri triturantis nouas 499 in serrarum modum: et triturabis montes, et comminues colles: et ut puluerem pones et uentilabis, et uentus auferet eos, et tempestas disperget illos. Tu autem letaberis in Domino et in Sanctis Isrel.  Iacob et Isrel esse carnalem et esse spiritualem, Paulus Apostolus docet: uidete Isrel secundum carnem . Ex quo intelligimus esse et alterum iuxta spiritum; et ad carnalem dici Isrel: Si filii essetis Abraham, opera Abraham faceretis. Quibus et supra  dicitur: Quare dicis, Iacob, et loqueris, Isrel: Abscondita est uia mea a Domino: et a Deo meo iudicium meum transiuit? E contrario nunc ad spiritualem Deus loquitur Isrel, qui Domini sui suscepit aduentum, quem primum seruum, dein electum, ad extremum semen Abraham uocat. Ante enim accepimus spiritum seruitutis in timore ; et postea electi, in amicitiam Dei iungimur. Post uocationem igitur gentium, quando uiderunt insule et timuerunt, extrema terre obstupuerunt;  appropinquauerunt et accesserunt, uocantur reliquie, iuxta electionem gratie, de quibus scribit et Euangelium: Istos duodecim elegit iehsu, quos et Apostolos nominauit , qui post seruitutem pedagoge Legis, electi sunt in Euangelio; et semen Abraham amici Dei esse meruerunt. In illo enim apprehendit eos ab extremo terre, et a longinquis eius finibus uocauit Isrel de uniuersis nationibus, congregans primum populum Iudeorum, de quibus et Paulus Apostolus dicit: uobis oportebat primum predicari sermonem: quoniam autem auertitis [b 1Kb] nos, imus ad gentes . Tibi ergo, qui et seruus meus, et electus meus, qui predicaturus in gentibus es, et persecutiones plurimas perpessurus, dico ne timeas, quia tecum sum, cui loquor in Euangelio: Ecce ego  uobiscum sum omnes dies, usque ad consummationem seculi . Non erres, neque a ueritate declines, nec te falsa persuasione decipias, quod tuis uiribus imperitus et nudus, siluam gentium penetres, et ferocissimas nationes ad mansuetudinem uoces. Ego sum qui confortaui te, et auxiliatus tui sum; et suscepit te, siue protexit, dextera iusti mei, id est, Domini Saluatoris, siue dextera mea, ut LXX transtulerunt. Ecce enim aduersarii tui, populus Iudeorum 500 et omnes qui pugnant aduersum te, et persecutores tui uertentur in nichili, queresque aduersarios  tuos, et non inuenies. Causaque redditur quare non inueniat aduersarios suos: Quia erunt quasi non sint. Qui aduersarii insanire dicuntur contra Apostolos, uel iuxta Hebraicum, esse consumpti. Idcirco autem timere non debes, quia ego apprehendi manum tuam, qui dico tibi, Ne timeas: ego adiuui te; noli timere uermis Iacob, qui mortui estis ex Isrel, siue ut LXX, paucissimi ex Isrel. Hoc quod posuimus, ego adiuui te: noli timere uermis Iacob, in LXX non habetur. uermis autem qui Hebraice dicitur, THOLATH , propter humilitatem atque contemptum uocatur Apostolorum chorus, imitans Saluatorem, qui loquitur in psalmo: Ego sum uermis, et non homo: opprobrium hominum, et abiectio plebis . Sicut enim uermis  terram penetrat: ita sermo apostolicus penetrauit gentium ciuitates, et ingressus est prius corda durissima. Et recte pauci appellantur ex Isrel, quia ad comparationem totius orbis, gentis Iudaice paucissimi crediderunt, quibus in Euangelio Dominus loquitur: Noli timere grex paruulus . Siue iuxta Hebraicum, mortui ex Isrel, qui cum Apostolo dicunt: Quotidie morior . Et alibi: Cum Christo crucifixus sum. uiuo autem, non ego; uiuit uero in me Christus . Quodque sequitur: Ego posui te quasi plaustrum triturans nouum, habens rostra serrantia, hoc significat, quod predicatio Euangelica conterat aduersarias potestates, et spiritualem nequitiam eleuantem se contra scientiam Dei: que pro uarietate superbie montes appellantur  et colles. Illisque sublatis, et turbinis more dispersis, exsultet Isrel atque letetur in Domino Sancto Isrel. Possumus quoque dicere, quod ecclesiasticus uir habens euangelice predicationis rostra serrantia in plaustro nouo, quod nequaquam operatur in uetustate littere, sed in nouitate spiritus, conterat incredulorum corda durissima: separans triticum a paleis, et montes collesque comminuens, id est, omnes hereticorum principes, qui comminuti atque contriti, redigantur in puluerem, et nichil esse doceantur, ut qui male fuerant congregati, diuidantur in bonum suum.

 501 Egeni et pauperes querunt aquas, et non sunt: lingua eorum siti aruit. Ego Dominus exaudiam eos: Deus Isrel non derelinquam  illos. Aperiam in supinis collibus flumina: et in medio camporum fontes. Ponam desertum in stagnum aquarum et terram inuiam in riuos aquarum. Dabo in solitudine cedrum et spinam, et myrtum, et lignum oliue. Ponam in deserto abietem, ulmum, et buxum simul: ut uideant, et sciant, et recogitent, et intelligant pariter, quia manus Domini fecit hoc, et Sanctus Isrel creauit illud. LXX: Et exsultabunt pauperes et inopes: querent enim aquam, et non erit: lingua eorum pre siti exaruit. Ego Dominus Deus exaudiam ipsos Deus Isrel: et non derelinquam eos: sed aperiam in montibus  flumina, et in medio camporum fontes: faciam desertum in paludes, et sitientem terram in aqueductus. Ponam in terram absque aqua cedrum, et buxum, et myrtum, et cyparissum, et populum: ut uideant, et sciant, et cogitent, et nouerint simul quia manus Domini fecit hec, et Sanctus Isrel ostendit. Gentium populus pauper et tenuis, qui non habebat scientiam ueritatis, querit per diuersos magistros, et uaria Philosophorum dogmata aquas salubres: et non inuenit, quia non sunt; lingua eorum siti aruit, sine Lege ac Prophetis. Omnem enim iuxta Euangelii fidem, substantiam suam in medicos comsumpserat ; et a cruore idololatrie, et sanguine uictimarum non poterat liberari. Propterea Dominus Deus Isrel non eos penitus dereliquit, nec in eternum perire passus est;  sed aperuit in supinis collibus, siue in montibus flumina, et in medio camporum fontes. Que flumina ex illo fluuio duxere principium, qui in Psalmis legitur: Fluminis impetus letificat ciuitatem Dei . Et in alio loco: Fluuius Dei repletus est aquis. Que aque et fontes de illo fonte manarunt, qui per Ieremiam loquitur: Me dereliquerunt fontem aque uiue . Et supra in hoc eodem Propheta dicitur: Bibent aquas de fontibus Saluatoris. De quibus et in Psalmis canitur: Benedicite Dominum Deum de fontibus Isrel . Et posuit, inquit, desertum in stagnum aquarum, et terram inuiam in riuos aquarum. De quibus aquis et Saluator in Euangelio mystico sermone dicebat : Qui biberit de 502 aqua, quam ego dabo ei, non sitiet in  eternum: sed aqua quam ego dedero ei, fiet in eo fons aque salientis in uitam eternam. Et iterum: Si quis sitit, ueniat ad me et bibat. Qui biberit de aqua quam ego dabo ei, flumina de uentre eius fluent aque uiue . Hoc autem, inquit Euangelista, dicebat de Spiritu Sancto, quem credentes in eo accepturi erant. Quia igitur deserta quondam Ecclesie multitudo, aquis uitalibus fuerat irrigata, propterea iuxta LXX nascuntur in ea cedrus, et buxus, et myrtus, et cyparissus, et populus: iuxta Hebraicum, et ceteros Interpretes, cedrus, setta, et myrtus, et lignum oliue, et abies, et ulmus et buxus simul. Que uarietates arborum, diuersitatem significant gratie spiritualis. Et quia omnibus natura earum nota est, de SETTA  tantum Hebraico edisseramus,  quam spinam Theodotio transtulit. Est autem genus arboris nascentis in eremo, spine albe habens similitudinem; unde omnia ligna [a 1Kb] arce, et tabernaculi facta sunt instrumenta, que appellantur Settim : quod lignum imputribile et leuissimum, omnium lignorum, tam in fortitudine quam in nitore, soliditatem superat et pulchritudinem. Cedrus autem et cyparissus, et myrtus, odoris optimi sunt, et imputribiles. Ulmus quoque et populus, siue buxus, uel maritandis uitibus iunguntur, uel ad diuersa opera aptissime sunt. Hec autem omnia pariter ponuntur  in solitudine, ne saltem una chorda de cithara Domini, et aliqua uirtus gratiarum Ecclesie deesse uideatur. Ut omnes intelligant, et pariter mente cognoscant, quia manus Domini hec uniuersa perfecerit, ut in ariditate gentium inuenirentur fluenta uirtutum, et in terra quondam deserta plenaque salsuginis, cedrus et cyparissus, et alie arbores nascerentur, quarum sublimitatem et uerticem ad celestia festinantem, illuminaret lignum oliue, quod nutrimentum lucis est, et laborantium requies.

 Prope facite iudicium uestrum, dicit Dominus: afferte si quid forte habetis, dixit rex Iacob. [b 1Kb] Accedant, et nuntient nobis quecumque uentura sunt: priora que fuerunt, nuntiate: et ponemus cor nostrum, et sciemus nouissima eorum: et [Al. hec]  que uentura sunt, indicate nobis. Annuntiate 503 que uentura sunt in futurum: et sciemus quia dii estis uos. Bene quoque aut male si potestis, facite, et loquamur, et uideamus simul. Ecce uos estis pro nichili [uulg. ex nichilo]: et opus uestrum ex eo quod non est: abominatio est qui elegit uos. LXX: Iuxta est iudicium uestrum, dicit Dominus Deus: uenerunt et appropinquauerunt consilia uestra, dicit rex Iacob. Appropinquent [Al. accedant] et annuntient nobis que uentura sunt: aut priora que erant dicite: et apponemus sensum: et sciemus que sunt nouissima. uentura quoque dicite nobis, et annuntiate que uentura sunt in nouissimo: et sciemus quoniam dii estis. Bene facite et male, et admirabimur: et uidebimus simul unde sitis uos, et unde sit opus uestrum: de terra abominationum elegerunt uos.  Quomodo supra diximus, duplicem esse Iacob et Isrel, non credentium atque credentium in Dominum Saluatorem: ita uocatis gentibus, et in deserto quondam Ecclesie erumpentibus fluuiis fontibusque, et mirum in modum comante uarietate arborum, cunctis ubertate plenissimis, qui in Christum ex gentibus credere noluerunt, prouocantur ad iudicium, ut respondeant cur uidere, et scire et recogitare, et intelligere noluerint, quia manus Domini ista fecerit, et Sanctus Isrel creauerit uniuersa. Accedant, inquit, idola uestra, que putatis esse fortissima. uel afferte, si quid forte habetis in uobis; et uestra aperite consilia, qua ratione, quo sensu nolueritis apertam suscipere ueritatem. Simulque fit apostropha ad ipsa idola, que insensibilia sunt, et nec audiendi,  nec respondendi possident facultatem. Dicite, inquit, nobis uel preterita, uel futura, et ex rerum euentibus uestram potentiam demonstrate. Hoc autem significat, quod post aduentum Christi omnia idola conticuerint: ubi Apollo Delphicus, et Loxias, Deliusque, et Clarius, et cetera idola, futurorum scientiam pollicentia, que reges potentissimos deceperunt? Cur de Christo nichil potuere predicere; nichil de Apostolis eius; nichil de ruinis et abolitione templorum? Si ergo suum interitum non potuere predicere, quomodo 504 aliena, uel mala, uel bona  potuerunt [Al. potuerint] nuntiare? Quod si aliquis dixerit, multa ab idolis esse predicta, hoc sciendum quod semper mendacium iunxerint ueritati, et sic sententias temperarint, ut seu boni seu mali quid accidisset, utrumque posset intelligi. Ut est illud Pyrrhi regis Epirotarum:

[a 31Kb] Aio te, Aeacida, Romanos uincere posse.
Et Cresi: Cresus transgressus Halym maxima regna perdet. Aliud quoque signum est, idola deos non esse, quod nec bene possint facere, nec male. Non quo idola, uel demones assidentes idolis, mala sepe non fecerint; sed quo nisi concessa eis fuerit potestas a Domino, hoc facere non possint. Denique in Euangelio deprecantur, ut habeant potestatem in porcorum  gregem . Et in Iob legimus, absque Domini iussione eum  uiri sancti ne iumenta quidem et possessiones ualuisse disperdere . Nec mirum hoc de Deo, cum etiam Apostolus Paulus tradat quosdam Satane, ut discant non blasphemare . Siue hoc dicendum, quod muta simulacra hominum et insensibilia, nec bene possint facere, nec male, nec preterita nosse, nec futura, quia ex nichilo sint, et ex eo quod non est, et non tam ipsa, quam ille qui ea colat, abominatione condignus sit. Idola enim gentium, argentum et aurum, opera manuum hominum. Os habent, et non loquentur . Quomodo ergo possunt scire et nuntiare uentura, aut narrare preterita, et bene facere, uel male, que nec hominum sensum habent, nec brutorum  animantium? Nec interest, de qua materia facta uideantur, cum uniuersa terrena sint.

 Suscitauit ab Aquilone, et ueniet ab ortu solis: uocabit [Al. uocauit] nomen meum, et adducet magistratus quasi lutum: et uelut figulus conculcans [Al. conculcauit] humum. Quis annuntiauit ab exordio, ut siamus: et a principio, ut dicamus: Iustus es. Non est neque annuntians, neque predicens, neque audiens sermones uestros. Primus ad Sion dicet: Ecce [b 1Kb] adsunt, et Ierusalem euangelistam dabo. Et uidi, et non erat neque ex istis quisquam qui iniret consilium: et interrogatus responderet uerbum. Ecce 505 omnes iniusti, et uana opera eorum: uentus et inania simulacra eorum. LXX: Ego autem suscitaui eum qui ab Aquilone est, et qui ab ortu solis: [c 23Kb] uocabuntur nomine  meo. ueniant principes et sicut lutum figuli: et sicut figulus conculcans lutum, sic conculcabimini. Quis enim annuntiabit uobis ea que a principio sunt, ut cognoscamus ea que in futuro: et dicemus quia uerum sit: non est qui predicet [Al. predicat], neque  qui audiat uerba uestra. Principium Sion dabo: et Ierusalem consolabor in uia: nam de gentibus nullus est, et de simulacris ipsorum non erat qui annuntiaret: et si interrogauero eos, unde estis, non respondebunt mihi: sunt enim factores uestri, et frustra seducunt uos. Adhuc contra idola loquitur, et eos qui post aduentum Christi, ea relinquere noluerunt. Illisque permanentibus in errore, ipse ab Aquilone suscitasse se dicit populum nationum. Ab Aquilone enim exardescent mala super omnes habitatores terre. Et ad Ieremiam dicitur: Quid tu uides, Ieremia? Et ille respondit: Ollam succensam: et faciem eius a facie Aquilonis . Suscitantur autem ab Aquilone, ut credant in eum qui uenerit ab ortu solis. De quo supra legimus: Quis suscitauit ab Oriente iustum, siue iustitiam? Et  in alio loco: Ecce uir Oriens nomen eius . Qui uocabit [Al. uocauit] eos nomine meo, ut derelictis simulacris, unum colant Deum. Ipse enim loquitur in Euangelio: Ego ueni in nomine Patris mei, et non suscepistis me: alius ueniet in nomine suo, et suscipietis eum . Ipse principes et magistratus, et omnem mundi superbiam conculcabit, et subiicientur ei quasi lutum figulo, ut faciat ex eis aliud uas in honorem, aliud in contumeliam . Hec que ego iuxta consuetudinem prophetalem fecisse me dico, quasi iam preterita sint, uel iuxta Symmachum, futura polliceor, nullus demonum et idolorum potest predicere. Unde oracula cuncta tacuerunt, quia nemo est qui annuntiet, nemo qui audiat, dum bruta prius corda gentilium intellexerunt  errorem suum, et falsa uaticinia reliquerunt. [d 1Kb] Primusque Dominus loquetur ad Sion, id est, ad Ecclesiam suam et dicet ei: Ecce adsunt filii tui, quos tibi per meam donaui fidem. Significat autem Apostolos, qui in toto orbe Euangelium 506 predicarunt. Sion et Ierusalem nominibus differunt; ceterum ut una urbs, sic et una Ecclesia est. Omnes igitur gentes, que idolorum sequuntur errorem, interrogentur a nobis, ut respondeant unde sint. Et hec erit uniuersarum responsio, quod omnes uanitatem sequantur et uentos, et adorent opera manuum suarum. Quidquid de idolis et gentibus diximus, referamus ad dogmata prauitatis; et ad principes eorum heresiarchas, quod Christo pacem Ecclesie nuntiante, et monstrante eis ueritatis uiam, ipsi sequantur  errorem; et uento ac turbini comparentur. Hebrei, suscitatum ab Aquilone, et uenire ab ortu solis, Assyrium interpretantur et Persam, qui uenerint Ierusalem, et omnes principes illius conculcauerint; nullumque idolorum que colebant, hoc scierit  esse uenturum, nisi solus Dominus, qui ultus est eos pro peccatis suis.

 Ecce seruus meus, suscipiam eum: electus meus, complacuit sibi in illo anima mea. Dedi spiritum meum super eum: iudicium gentibus proferet. Non clamabit, neque accipiet personam: nec audietur foris uox eius. Calamum quassatum non conteret: et linum fumigans non exstinguet: in ueritate educet iudicium. Non erit tristis neque turbulentus, donec ponat in terra iudicium: et legem eius insule exspectabunt. LXX: [a 1Kb] Iacob puer meus, assumam eum: Isrel electus meus, suscepit eum anima mea. Dedi spiritum meum super eum: iudicium gentibus educet: non clamabit, neque dimittet: nec audietur foris uox eius. Calamum fractum non conteret, et linum  fumigans non exstinguet: sed in ueritate educet iudicium: splendebit, et non conteretur, donec ponat super terram iudicium: et in nomine eius gentes sperabunt. Iacob et Isrel in presenti capitulo non habentur, quod nec Mattheus Euangelista posuit, secutus Hebraicam ueritatem. Hoc dicimus in suggillationem eorum, qui nostra contemnunt. De quo plenius in Matthei Commentariolis, et in libro quem ad Algasiam [b 1Kb] nuper scripsimus, disputatum est. Et interim notandum, quod ubi de Apostolorum scribitur choro, et Iacob et Isrel, et semen 507 appellantur Abraham: quibus quasi hominibus ac seruis consequenter dicitur: Noli timere uermis Iacob, et paruulus numero Isrel. Ubi autem de Christo est uaticinium, absque Iacob et Isrel legitur: Ecce seruus  meus, suscipiam eum; electus meus, complacuit sibi in illo anima mea. Et in consequentibus: Dedi te in testamentum generis, in lucem nationum: aperire oculos cecorum, et educere de uinculis alligatos, et de domo carceris habitantes in tenebris. Nec mirum si seruus uocetur, factus ex muliere, factusque sub lege (Galat. Iu; qui cum in forma Dei esset, humiliauit se, formam serui accipiens, et habitu inuentus ut homo . In quo complacuit sibi anima Dei, cernens in illo omnes esse uirtutes: immo ipsum esse Dei uirtutem atque sapientiam. Dedi, inquit, spiritum meum super eum: qui descendit in specie columbe. Iudicium gentibus proferet, quod antea nesciebant. Non clamabit: erit enim mitis atque mansuetus; et non accipiet personam in iudicio, siue non leuabit,  subauditur, in altum uocem suam. uel iuxta Symmachum, non decipietur; omnes insidias diaboli intelligens: aut, secundum LXX, non relinquet, populum scilicet Iudeorum: uocans eum ad penitentiam. Nec audietur foris uox eius, neque enim extra Galileam atque Iudeam in aliis gentibus Euangelium predicauit. Quod si legimus fuisse eum in terminis Tyri et Sidonis , siue in confinio Cesaree Philippi, que nunc uocatur Paneas: tamen sciendum non esse scriptum, quod ipsas ingressus  sit ciuitates. Calamum quassatum, siue confractum non conteret. Cunctis enim placabilis erit, et ueniam dabit peccatoribus, dicens ad [c 1Kb] mulierem: Confide, filia, dimittuntur tibi peccata . Et linum fumigans, siue ut ceteri transtulerunt, obscurum atque tenebrosum, non exstinguet: qui uicini erant exstinctioni, Domini clementia seruabantur ; sed cum ueritate omnia iudicabit; nequaquam metuens Scribas et Phariseos, quos confidenter hypocritas appellabat : Quod autem sequitur: Splendebit, et non conteretur, donec ponat super terram iudicium, Mattheus Euangelista non posuit : siue inter iudicium et iudicium media,  scriptoris errore, sublata sunt. Significat autem quod resurgens ex mortuis, cunctos 508 illuminauerit, nec morte contritus sit, donec poneret super terram iudicium: qui loquebatur in Euangelio: In iudicium ego ueni in mundum istum: ut non uidentes uideant, et uidentes ceci fiant . Pro quo nos interpretati sumus: Non erit tristis, neque turbulentus; sed equalitatem uultus omni tempore conseruabit: quod falso de Socrate Philosophi gloriantur, nunquam eum, plus solito, nec tristem fuisse, nec letum. Pro quo Aquila et Theodotio interpretati sunt: Non obscurabit, et non curret, donec ponat in terra iudicium. Et est sensus: nullum uultus tristitia deterrebit, nec festinabit ad penam, qui iudicii ueritatem ultimo tempori reseruauit. Quodque  sequitur: et legem illius insule exspectabunt, manifestius posuere LXX in nomine eius gentes sperabunt: que in Scripturis appellantur insule, quia ex omni parte persecutorum incursionibus patent. Legem autem eius, non que per Moysen data est, sed Euangelium sentiamus: De Sion enim egredietur lex, et uerbum Domini de Ierusalem . De qua lege et Ieremias uaticinatur: Ecce dies ueniunt, dicit Dominus: et ponam testamentum nouum, non iuxta testamentum, quod olim pepigi cum patribus eorum .

 Hec dicit Dominus Deus: Creans celos, et extendens eos: firmans terram, et que germinantur ex ea: dans flatum populo qui est super eam, et spiritum calcantibus illam. Ego Dominus uocaui te  in iustitia, et apprehendi manum tuam, et seruaui te: et dedi te in fedus populi, in lucem gentium. Ut aperires oculos cecorum, et educeres de conclusione uinctum, de domo carceris sedentes in tenebris. Ego Dominus, hoc est nomen meum; gloriam meam alteri non dabo, et laudem meam sculptilibus. Que prima fuerant, ecce uenerunt, noua quoque ego annuntio: antequam oriantur, audita uobis faciam: Incertum erat quis ante dixisset: Ecce seruus meus, suscipiam eum: electus meus, complacuit sibi in illo anima mea. Dedi  spiritum meum super eum: iudicium gentibus proferet. Post condemnationem enim idolorum subitus sermo proruperat. Ecce seruus meus, et reliqua, que nos ex persona Patris super Christo interpretati sumus. Itaque ne relinqueret ambiguum, quis superiora dixisset, adiungit et dicit: Hec dicit Dominus Deus, creans celos, et extendens 509 eos. Siue ut LXX transtulerunt: Qui fecit celum, et defixit illud. Uniuersitatis igitur Creator et Dominus, ipse Christi sui promisit aduentum, qui non solum extendit celos atque defixit; sed terram quoque alta mole firmauit, et omnia que nascuntur ex ea: ut et inuisibilia eius ex his que facta sunt, intellecta conspiciantur ; sempiterna quoque uirtus illius et diuinitas. Qui spiramen omnibus dedit qui uersantur  in terra, lege prima mortalium. Insufflauit enim Deus in faciem Adam, spiritum uite, et factus est in animam uiuentem . Spiritum autem his proprie qui calcant terram; et sapientiam carnis, sue subiiciunt potestati. Ille igitur cuius tanta preconia sunt, hec ad eum locutus est, cuius legem insule prestolantur et gentes: Ego Dominus uocaui te in iustitia: de quo ipse loquitur in Euangelio, Pater iuste, mundus te ignorat ; ut esset non solum Iudeorum, sed et gentium Deus. Et apprehendi manum tuam, quia quidquid operatur Filius, operatur Pater. Et seruaui te, qui omnia ipse conseruas. Et dedi te in fedus populi Isrel, cui te uenturum ante promiseram. Et in lucem gentium, que sedebant in tenebris et in umbra mortis, ut aperires  oculos cecorum qui Deum antea non uidebant. Et educeres de conclusione uinctum [Al. uinctos] ; funibus enim peccatorum suorum unusquisque constringitur. Et in Euangelio quem Satanas uinxerat, soluit Dominus . De domo carceris sedentes in tenebris, qui in erroris nocte et caligine uersabantur. Quodque infert: Ego Dominus, hoc est nomen meum; gloriam meum alteri non dabo, non excludit Filium, cui dicenti in Euangelio: Pater, glorifica me gloria quam apud te habui priusquam mundus esset , ipse respondit; Et glorificaui, et glorificabo. Neque enim dixit: Gloriam meam nulli dabo, quod si dixisset, exclusisset et Filium, sed gloriam meam alteri non dabo, preter te, cui dedi, cui daturus sum. Unde proprietatem sancte Scripture  uehementer admiror, quod uerbum AHER  omnes Interpretes uoce consona transtulerunt, alterum, qui in multis aliis soliti sunt discrepare. Ut autem sciamus per hanc sententiam non excludi Filium, sed idola, sequentia uerba testantur: Et laudem meam sculptilibus. Pro quo LXX: nec uirtutes meas 510 simulacris. Cum enim Christus Dei uirtus sit, Deique sapientia, omnes in se uirtutes continet Patris. Sequitur, Que prima fuerunt, ecce uenerunt. Et est sensus: Que locutus sum, que per Moysen, Prophetasque pollicitus sum, uniuersa completa sunt. Nunc autem annuntio uobis Euangelium, uocationem gentium, passionem Christi, nouitatem fidei: ut quomodo priora cernitis rebus expleta, sic  et ea que nunc polliceor, credatis esse uentura.

 Canite Deo [uulg. Domino] canticum nouum: laus eius ab extremis terre: qui descenditis in mare, et plenitudo eius; insule et habitatores earum. Leuet [uulg. subleuetur] desertum et ciuitates eius: in domibus habitabit Cedar, laudate habitatores Petre, de uertice montium clamabunt. Ponent Domino gloriam, et laudem eius in insulis nuntiabunt. Dominus sicut fortis egredietur, sicut uir preliator suscitabit zelum: uociferabitur et clamabit: super inimicos suos confortabitur. Tacui semper, silui, patiens fui: sicut pariens [uulg. parturiens] loquar: dissipabo et absorbebo simul. Desertos faciam montes et colles, et omne gramen eorum exsiccabo, et ponam flumina in insulas, et stagna arefaciam. Et educam [uulg. ducam]  cecos in uiam quam nesciunt, et in semitis quas ignorant [uulg. ignorauerunt] ambulare eos faciam. Ponam tenebras coram eis in lucem, et praua in recta: hec uerba feci eis, et non dereliqui eos. Conuersi sunt retrorsum: confundantur confusione, qui confidunt in sculptili, qui dicunt conflatili: uos dii nostri. LXX: Cantate Domino canticum nouum: principatus eius glorificatur, et nomen illius a summitate terre: qui descendunt in mare et nauigant illud, insule et habitatores earum: letare desertum et uici eius: uille et habitatores Cedar. Letabuntur qui habitant in Petra: de summitate montium clamabunt. Dabunt Deo gloriam, uirtutes eius in insulis nuntiabunt. Dominus Deus uirtutum egredietur et conteret bellum, suscitabit zelum, et clamabit super inimicos suos cum fortitudine.  Tacui a principio, num semper tacebo et sustinebo? sicut pariens patienter egi, erumpam et arefaciam simul, uastabo montes et colles, et omne fenum eorum arefaciam. Et ponam flumina in insulas, et paludes siccabo. Et adducam cecos per uiam quam nesciunt, et semitas quas ignorauerunt, calcare eos faciam; faciam eis tenebras in lucem, et praua in recta. Hec uerba faciam illis, et non derelinquam eos, ipsi uero conuersi sunt retrorsum; confundamini 511 confusione, qui confiditis super sculptilibus, qui dicitis conflatis, uos estis dii nostri. Qui prius dixerat: que prima fuerant, ecce uenerunt; noua quoque ego annuntio: antequam oriantur, audita faciam uobis; et se promiserat, quod ignorabant esse dicturum: que sint illa noua, sequenti sermone testatur, Apostolis precipiens,  et Apostolicis uiris, ut canant canticum nouum, nequaquam in uetustate littere; sed in nouitate spiritus. Nec solum in ueteri Instrumento, sed in nouo; et laus eius penetret usque ad extrema terre. A summo enim celo egressus eius et usque ad summum illius occursus eius . In omnem terram exiit Apostolorum sonus, et in terminos orbis uerba eorum. Siue iuxta LXX: Glorificate nomen eius in terminis terre: ut in uniuerso mundo Christi nomen annuntietur gentibus. Qui sint autem isti qui canere debeant canticum nouum, sequentia uerba testantur: Qui descendiis, inquit, in mare, et nauigatis illud, siue plenitudo maris. Apostolos enim uidens iehsu in littore iuxta mare  Genezaret reficientes retia sua, uocauit et misit in magnum mare ; ut de piscatoribus piscium faceret hominum piscatores, qui de Ierusalem usque ad Illyricum et Hispanias Euangelium predicarunt: capientes in breui tempore ipsam quoque Romane urbis potentiam. uel certe descenderunt in mare et nauigauerunt illud; tempestates et persecutiones istius seculi sustinentes. Insulas quoque et habitatores earum, uel diuersitatem gentium intellige, uel Ecclesiarum multitudinem. Leuet [Al. Eleuet], inquit, desertum et ciuitates eius uocem suam, de qua et supra diximus. Siue letetur desertum et uici eius, et Cedar, que quondam inhabitabilis fuit regio trans Arabiam Saracenorum. Et habitatores Petre, que et ipsa urbs Palestine est. Hoc autem significat,  quod gentium populus desertus prius notitia Dei, et idololatrie erroribus obligatus, ad laudes Domini conuertatur. Siue quia Cedar interpretatur tenebre, et iuxta Apostolum  petra Christus, precipitur cunctis credentibus, ut qui ante erant in tenebris, et nunc credunt in Dominum Saluatorem, de uertice montium clamitent, et aperte predicent Christum, 512 quibus et supra  dictum est: In montem excelsum ascende, qui euangelizas Sion. Eleua in fortitudine uocem tuam, qui euangelizas Ierusalem. Et ponam gloriam eius in insulis, de quibus prius diximus. Describitque sermo propheticus gloriosum Saluatoris aduentum, de quo et Paulos Apostolus loquitur: Secundum illuminationem glorie magni Dei et Saluatoris nostri Iesu Christi  ; et eum uiro fortissimo comparat, qui pugnaturus sit contra aduersarios suos, suscitaturus zelum. De quo et in Cantico Deuteronomii prophetatum est: Ipsi me zelare fecerunt in eo qui non erat Deus, et irritauerunt me in idolis suis; et ego zelare eos faciam in gente que non est, et in gente stultissima irritabo illos . uociferabitur quoque et clamabit contra inimicos suos, aperte eorum infidelitatem reprobans, et cum clamore pronuntians: Tacui, semper silui, patiens fui, siue ut LXX transtulerunt: Tacui, numquid semper tacebo ? Ut impleatur illud quod per Salomonem dicitur: Tempus tacendi, et tempus loquendi. Et est sensus: Diu uos delinquentes sepe portaui; sed quia ante tacueram, nequaquam ultra  reticebo. Et quomodo pariens in lucem profundit infantem, et apertum facit esse quod prius clausum in uisceribus tenebatur: sic ego dolorem meum et dissimulationem quam semper habui super sceleribus uestris, nunc proferam, et dissipabo uestra consilia: [a 1Kb] unoque tempore absorbebo uniuersam gentem, et omnem superbiam montium tumoremque collium uestrorum. Et fenum, de quo supra dictum est: uere fenum est populus, id est, tam principes quam uulgus ignobile, in desertum redigam. Quod in LXX de Theodotionis editione additum est, qui hec uerba tacuerat . Cumque  uos a capite usque ad pedes exsiccauero atque deleuero, tunc flumina doctrine mee in insulis gentium currere faciam, et stagna uestra siue paludes redigam in ariditatem, ut in gentibus sit scientia Scripturarum, et in uobis doctrine ariditas. Ducamque cecos per uiam, quam ante nesciebant, de quibus et supra legimus: Dedi te in fedus populi, in lucem gentium, ut aperires oculos cecorum. Hi ducentur per uiam de qua Christus loquitur. Ego sum uia, siue uia 513 scientie Dei, et per semitas prophetales ambulare eos faciam. Tunc tenebre eorum mutabuntur in lucem, et praua uertentur in recta, ut intelligant que legunt, et cordis oculis clarum in ueteri Testamento Christi lumen aspiciant. Simulque infert: Hec uerba que feci, siue faciam eis, nequaquam ultra  futura promittens; sed que ante promiseram, reddens. Me autem ista dicente, conuersus est retrorsum populus Iudeorum, ut non crederet promittenti, et in suis confunderetur erroribus, et negligeret sponsionem Dei, qui idolis ante crediderat. Siue cum intrauerit plenitudo gentium, tunc etiam Isrel populus conuertetur , et penitebit eum erroris sui, per quem idolis ante seruierat. Aut certe post uocationem gentium reuertetur ad principium: ut dicat, omnes gentes, que Euangelio credere noluerunt, in suis idolis confundendas.

 Surdi, audite, et ceci, intuemini ad uidendum. Quis cecus, nisi seruus meus? et surdus, nisi ad quem nuntios meos misi? Quis cecus, nisi qui uenundatus est? et quis cecus, nisi seruus Domini?  Qui uides multa, nonne custodies? qui apertas habes aures, nonne audies? Et Dominus uoluit ut sanctificaret eum, et magnificaret legem, et extolleret. Ipse autem populus direptus atque uastatus: laqueus iuuenum omnes, et in domibus carcerum absconditi sunt: facti sunt in rapinam, nec est qui eruat: in direptionem, et non est qui dicat: Redde. Quis est in uobis qui audiat hoc, attendat et auscultet futura? Quis dedit in direptionem Iacob, et Isrel uastantibus? Nonne Dominus ipse, cui peccauimus? Et noluerunt in uiis eius ambulare, et non audierunt legem eius. Et effudit super eum indignationem furoris sui, et forte bellum: et combussit eum in circuitu, et non cognouit: et succendit eum, et non intellexit. LXX: Surdi, audite, et ceci, suspicite, ut uideatis. Quis est  cecus, nisi pueri mei: et surdi, nisi qui dominantur eorum? Quis cecus  nisi qui recepit: et excecati sunt serui Dei. uidistis sepe, et non custodistis: aperte sunt aures, et non audistis. Dominus Deus uoluit ut iustificaretur, et magnificaret laudem. Et uidi, et erat populus uastatus atque direptus. Laqueus enim in cubilibus ubique, et in domibus simul, in quibus absconderunt eos. Facti sunt in direptionem: et non erat qui erueret predam: et non erat qui diceret: Redde. Quis est in uobis qui hec audiat, et futura cognoscat? Quis dedit in direptionem Iacob, et Isrel 514 uastantibus? Nonne  Deus, cui peccauerunt? et noluistis in uiis illius ambulare, neque audire legem eius. Et induxit super eos iram furoris sui: et preualuit aduersus eos bellum, et qui comburebant eos per circuitum: et non cognouit unusquisque, nec posuerunt super animam. Ne quis putaret hoc quod dicitur: Surdi, audite, et ceci, intuemini ad uidendum, ad gentium populum pertinere, qui prius surdus et cecus fuerat , ipse propheticus sermo demonstrat, qui surdi et ceci intelligi debeant. Quis, inquit, cecus, nisi seruus meus: et surdus, nisi ad quem nuntios meos misi? haud dubium quin Prophetas significet. Quis cecus, nisi qui uenundatus est peccatis suis? Quis cecus, nisi qui prius seruus fuit Domini? Cui dicitur: O  Isrel qui uides multa, et habes Prophetas plurimos, per quos Dei mandata cognoscas, nonne custodies que tibi precepta sunt? Qui apertas habes aures, nonne audies que dicuntur, de quo et supra legimus: Auditu audietis, et non intelligetis: et uidentes aspicietis, et non uidebitis: incrassatum est enim cor populi huius . Dominus, inquit, uoluit ut sanctificaret eum, et magnificaret Legem suam, et populum iacentem extolleret ac leuaret. Sed ille Dei facere noluit uoluntatem: et idcirco ab aduersariis suis direptus est atque uastatus, quos uel demones, uel hostes intelligere debemus. Laqueus iuuenum omnes, et in domibus carcerum absconditi sunt. Siue ut LXX transtulerunt, Laqueus in cubilibus ubique: et in domibus simul, in quibus absconderunt  eos: Scribas significans et Phariseos, qui plebem miserabilem deceperunt, et ubique posuerunt insidias contra Dominum Saluatorem et Apostolos eius : habentes clauem scientie, nec ipsi intrantes, et alios uolentes introire prohibentes. Pulchreque pectora eorum in quibus habitabant cogitationes pessime, carceres appellauit. Ideo facti sunt in rapinam, et in direptionem: nec fuit qui liberaret eos, et pro eis sermonem faceret. Simulque Propheta cohortatur eos, ut si omnes audire non possint, saltem pauci futura cognoscant et intelligant, a quo ista perpessi sint. Causasque sue uastitatis agnoscant, qui nec audire nec facere uoluerunt que Lege precepta sunt. Ideo effudit Dominus super eos totam iram suam et indignationem furoris  plenam, ut 515 qui prius tacuerat, nequaquam ultra reticeret, nec sermonibus eos, sed penis tormentisque corriperet, et comprehenderet eos bellum fortissimum, quod nequaquam possint euadere, ostendens ferociam Romanorum. Cumque ex omni parte combustus sit, et nichil in se habeat sanitatis, tamen non intelligit causam pene sue quod idcirco punitus sit, quia Dei Filium non receperit.

 Et nunc hec dicit Dominus creans te, Iacob, et formans te, Isrel: Noli timere, quia redemi te, et uocaui te nomine tuo: meus es tu. Cum transieris per aquam , tecum  ero, et flumina non operient te. Cum ambulaueris in ignem, non combureris, et flamma non ardebit in te: quia ego Dominus Deus tuus, Sanctus Isrel Saluator tuus, dedi propitiationem tuam Aegyptum, Aethiopiam, et Saba pro te. Ex quo honorabilis factus es in oculis meis et gloriosus: ego dilexi te, et dabo homines pro te, et populos pro anima tua. Noli timere, quoniam tecum ego sum: ab Oriente adducam semen tuum, et ab Occidente congregabo te. Dicam Aquiloni, da: et Austro, noli prohibere: adduc filios meos de longinquo, et filias meas ab extremo terre. Et omnem qui inuocat nomen meum, in gloriam meam creaui eum, et formaui eum, et feci eum. Educ foras populum cecum, et oculos habentem: surdum, et aures ei sunt. Omnes gentes congregate sunt simul, et collecte  sunt tribus. Quis in uobis annuntiabit istud, et que prima sunt, audire nos faciet? dent testes eorum, et iustificentur: et audiant, et dicant: uere uos testes mei, dicit Dominus, et seruus meus quem elegi, ut sciatis et credatis mihi, et intelligatis, quia ego ipse sum. Ante me non est formatus Deus: et post me non erit. Ego sum, ego sum Dominus, et non est absque me saluator. Ego annuntiaui, et saluaui: auditum feci, et non fuit in uobis alienus. uos testes mei, dicit Dominus, et ego Deus, et ab initio ego ipse, et non est qui de manu mea eruat: operabor, et quis auertet illud? LXX; Et nunc sic dicit Dominus qui fecit te, Iacob, et creauit te, Isrel, Noli timere, quoniam redemi te: uocaui te nomine tuo, meus es tu: et si transieris per aquam, tecum sum, et flumina non cooperient  te. Et si transieris per ignem, non combureris: flamma non exuret te: quia ego Dominus Deus tuus Sanctus Isrel, saluator tuus. Feci commutationem tuam 516 Aegyptum, et Aethiopiam, et Syenen pro te. Ex quo honorabilis factus es, et in conspectu meo glorificatus es: et ego dilexi te, et dabo homines pro te, et principes pro sapite tuo. Noli timere, quoniam tecum sum: ab Oriente adducam semen tuum, et ab Occidente congregabo te. Dicam Aquiloni, adduc: et Africo, noli prohibere: adduc filios meos de terra longinqua, et filias meas a terminis terre, omnes qui uocantur nomine meo: in gloria enim mea creaui illum, et plasmaui eum, et feci illum: et eduxi populum cecum, qui habent oculos, et sunt ceci, et surde sunt aures eius. Omnes gentes congregate sunt simul,  et conuenerunt principes earum. Quis annuntiabit hec? aut que a principio sunt, quis annuntiabit uobis? adducant testes suos, et iustificentur, et audiant et loquantur uera. Estote mihi testes, et ego testis, dicit Dominus Deus, et puer meus quem elegi, ut sciatis et credatis et intelligatis, quia ego sum: Ante me non fuit alius Deus et [a 1Kb] post me non erit. Ego Deus, et non est preter me Saluator. Ego annuntiaui, et saluos feci: exprobraui et non erat in uobis alienus. uos mei testes, et ego Dominus Deus ab initio, et non est qui de manibus meis eruat. Faciam, et quis auertet illud? Hebrei de secundo Saluatoris hec interpretantur  aduentu, quando post plenitudinem gentium omnis saluandus sit Isrel. Nos autem nequaquam putamus ad eos fieri repromissionem, quibus supra dictum est: Quis cecus, nisi pueri mei, et qui surdi, nisi qui dominantur eorum? et excecati sunt serui Dei. Et rursum: Factus est populus uastatus atque direptus, et his similia. Denique infert: Effudit super eum indignationem furoris sui, et forte bellum: et combussit eum in circuitu, et non cognouit, et succendit eum, et non intellexit. Ergo quod supra diximus, duos esse Iacob, et duos Isrel, unum carnalem, et alterum spiritualem, eorum qui in Saluatorem credere noluerunt, et eorum qui receperunt Filium Dei: hoc etiam nunc intelligendum, quod prouocetur Apostolorum chorus, et prima Christi Ecclesia de  Iudeorum populo congregata, ut intelligat Creatorem et factorem suum, qui et anime et corporis eius sit conditor. Nec timeat persecutores quia redemptus sit Christi sanguine, qui uocauerit eum nomine suo: et ob familiaritatem specialiter appellet populum 517 suum; sed predicet incunctanter, et nulla pericula reformidet. Quodque infert: aquas et flumina, et ignem et flammas, persecutorum impetum furoremque describit, qui saluti gentium inuideant, et nolint sermonem euangelicum predicari. Quamquam Iudei, in aquis Aegyptios, in fluminibus Babylonios, in igne Macedonas, in flamma Romanos intelligi uelint. Idcirco autem precipit eis ne timeant, quia Dominus Deus Saluator eorum, et sanctus Isrel sit cum eis, qui fecerit eos Aegypto, Aethiopie,  et Syene, et extremis mundi terminis predicare. Pro Syene, [a 1Kb] reliqui Interpretes posuerunt SABA , unde fuit regina Austri, que uenit sapientiam audire Salomonis . Quamobrem honorabilis factus est Apostolorum chorus in conspectu Dei, et dilectus ab eo: et cunctorum hominum salus atque populorum, qui per eos ad Euangelium sunt uocati, et reputabuntur in salutem animarum eorum. Unde iungit et dicit: Noli timere, ego tecum sum, qui uobis in Euangelio loquor: Ecce ego uobiscum sum omnibus diebus usque ad consummationem seculi . Ab Oriente enim et ab Occidente adducam filios tuos, qui requiescant in sinu Abraham, et de cunctis mundi partibus filiorum meorum et filiarum populus congregabitur, qui uel inuocent nomen  meum, uel meo uocentur nomine, ut appellentur Christiani in gloriam conditoris sui. Quodque sequitur: Educ foras populum cecum, et oculos habentem; surdum, et aures ei sunt, multi putant dici de populo gentium, qui per Apostolorum doctrinam audire ceperunt et uidere. Sed nos etiam hec de disperso intelligamus Isrel, qui uocatus sit per Apostolos, primusque crediderit; quibus loquitur et Paulus: uobis primum oportuit predicari sermonem Dei . Et ipse Dominus in Euangelio: Ite ad oues perditas domus Isrel . Denique sequitur: Omnes gentes congregate sunt simul, et collecte sunt  tribus, id est, cum populo qui credidit ex Iudeis, ut duplex uocatio sit, circumcisionis et preputii. Quod autem dicitur, Educ, ad Filium sermo est. Siue, iuxta LXX, Pater de Filio loquitur, quod eduxerit populum suum cecum et surdum, et gentibus copularit, et fecerit ex eis multos Ecclesie principes. 518 Miraturque propheta quod nullus in gentibus hec prescire potuerit, nec Dei nosse consilia; sed tantum populus eius qui Legem acceperit, et prophetas habuerit: Notus enim in Iudea Deus; in Isrel magnum nomen eius . Siue ipse Deus testis suorum sermonum sit, et patrator, et puer eius ac seruus quem elegit. Haud dubium quin Christum significet, cui et supra dicit: Magnum tibi est uocari te puerum meum. Et hec omnia fient, ut ueritas mundo  predicetur, et sciant, et credant, et intelligant, quorum mens prius bruta erat et insensibilis, quod preter unum Deum, nullus alius Deus sit, nec ante, nec postea. Neque enim temporum conditor habet aliquando principium, cum hoc ipsum, aliquando, sit temporis. Et quomodo nunc locutus est: Ego testis, dicit Dominus Deus; et puer quem elegi, dicente hoc ipsum Domino in Euangelio: Duorum hominum testimonium uerum est. Ego sum qui testimonium perhibeo de me, et qui misit me Pater . Sic et de diuinitate illius sentiendum est, quod nullus sit Deus, nisi ipse qui loquitur, et puer eius quem elegit. Pulchreque preter Deum Patrem alter nullus est Deus: quia Christus Dei uirtus est, et Dei sapientia , qui loquitur in Euangelio: Ego in Patre,  et Pater in me est . Sicut enim unus Christus Dominus non aufert Patri ne Dominus sit: sic unus Deus Pater, non aufert Filio ne Deus sit: qui in principio erat uerbum, et uerbum erat apud Deum, et Deus erat uerbum: hoc erat in principio apud Deum . Quodque sequitur: Et non est absque me Saluator, ostendit in Patre Filium cuncta saluare. De quo idem propheta testatur: Et dimittet eis Dominus Saluatorem, qui saluos eos faciet . Neque enim Deus sapiens et fortis, sine sua potest esse sapientia atque uirtute. Cum ergo ab initio ego hec futura predixerim, nullus erit qui mee renuat uoluntati: immo que ego fecero, posset irrita facere. Hec dicuntur quidem ad Iacob et Isrel, sed referuntur ad apostolicum chorum et omnes qui de  populo Iudeorum in Christum uoluerint credere.

 Hec dicit Dominus redemptor uester, sanctus Isrel. Propter uos misi in Babylonem, et detraxi uectes uniuersos, et Chaldeos in nauibus suis gloriantes: ego Dominus sanctus 519 uester creans, Isrel rex uester. LXX: Sic dicit Dominus Deus, qui redemit uos sanctus Isrel: Propter uos mittam in Babylonem, et suscitabo fugientes uniuersos, et Chaldei in nauibus uincientur. Ego Dominus Deus sanctus Isrel, qui ostendi Isrel regem uestrum. Iuxta Hebraicum adhuc ad Isrel propheticus sermo dirigitur, quod redemptor eorum Dominus et sanctus  Isrel, hec ad eos locutus sit: Propter uos qui mecum Euangelium predicatis, quibus supra dixi: Noli timere, quoniam ego tecum sum, qui estis testes uoluntatis mee, et puerum meum alterum testem mundo incredulo nuntiatis, misi Filium meum in Babylonem et confusionem huius seculi. Et detraxi omnes uectes eius, qui Hebraice appellantur BARIHIM [Al. barichim] [Figure: [Hebrew Text] 1Kb] , et quos Theodotio fortes interpretatus est. Et Chaldeos, inquit, subauditur , detraxi, qui in suis gloriabantur nauibus: in his uidelicet, qui instar nauium inter idola fluctuabant. De Chaldeis nullus ambigit, [a 1Kb] quin demones sonent. Ego Dominus hec futura predixi, qui sum Creator uester et rex Isrel. Porro iuxta LXX multo alter est sensus: Ego Dominus qui te de periculis liberaui,  et sanctus Isrel: propter uos mittam in Babylonem regem Medorum atque Persarum, et habitatores eius fugere faciam: et Chaldei qui uos ceperant, uincti per mare Caspium ad gentes alias transferentur. Ego Dominus hec futura decreui, qui ostendi Isrel regem credentium fore.

 Hec dicit Dominus, qui dedit in mari uiam, et in aquis torrentibus semitam. Qui eduxit quadrigam et equum, agmen et robustum: simul obdormierunt, nec resurgent; contriti sunt, quasi linum, exstincti sunt. Ne memineritis priorum, et antiqua ne intueamini. Ecce ego facio noua, nunc orientur; utique cognoscetis ea. Ponam in deserto uiam, et in inuio flumina. Glorificabit me bestia agri, dracones et struthiones; quia dedi in deserto aquas, flumina in inuio,  ut darem potum populo, electo meo. Populum istum formaui mihi; laudem meam narrabunt. LXX: Quia sic dicit Dominus, qui dat in mari uiam, et in aqua uehementi semitam. 520 Qui educit currus, et equos, et multitudinem robustissimam. Sed dormierunt, et non resurgent: exstincti sunt quasi linum exstinctum. Nolite meminisse priorum, et uetera ne recogitetis. Ecce ego faciam noua, que nunc orientur, et cognoscetis ea, et faciam in deserto uiam, et in inaquoso flumina. Benedicent me bestie agri, sirenes et filie struthionum, quia dedi in deserto aquam, et flumina in inaquoso, ut bibere faciam genus meum electum, populum meum, quem acquisiui, ut uirtutes meas narret. Dominus qui destruxit et abiecit Babylonem, et fortissimos illius detraxit de potentia omnesque Chaldeos  qui in fluctibus huius seculi feliciter nauigabant, fecit esse captiuos: ipse in aquis torrentibus maris Rubri reperit uiam, ut transiret populus eius de Aegypto liberatus. Siue qui dedit in mari Rubro uiam, ipse et in aquis torrentibus Iordanis fluuii reperit semitam, ut et egressio ex Aegypto, et introitus in terram repromissionis haberet miraculum. Ipse currus et equos et omnem exercitum Pharaonis demersit in profundum, qui dormierunt somno perpetuo.  Contriti sunt et exstincti, quasi linum in breui temporis spatio, et in puncto atque momento. Linum enim necdum igne correptum, pro leuitate substantie statim exstinctum, in fauillam dissoluitur. Igitur hoc precipio uobis, ut inter signa mea atque miracula, quibus Babylon urbs potentissima diruta est, et quibus in mari Rubro atque Iordane populo meo aperta est uia, nequaquam memineritis ueterum, quoniam in Euangelio multo sum maiora facturus; quorum comparatione, preterita sileri debeant. Nequaquam enim ultra in mari Rubro, sed in deserto totius mundi reperiam uiam. Nec unus fluuius, siue fons erumpet de petra, sed multa flumina, que non corpora ut prius, sed animas sitientes reficiant, et impleatur illud quod supra legimus: Bibetis  aquas de fontibus Saluatoris . Tunc quod numquam factum est, fiet, ut omnes bestie et dracones, et struthiones qui in solitudine gentium morabantur, et idololatrie sanguine, morumque feritate bestiarum similes erant, glorificent me 521 atque collaudent. Pro draconibus, quos solus Theodotio, ut in Hebraico scriptum est, appellauit THANNIM [Al. THENNIM] , reliqui Sirenas interpretati sunt, animalia portentosa, que dulci carmine atque mortifero nauigantes Scylleis canibus lacerandos precipitabant. Hocque significat, quod uoluptati prius et luxurie dediti, ad seruitutem Domini conuertantur: licet melius sit dracones intelligi, quia iunguntur et struthiones, ut quia semel de bestiis solitudinis loquebatur, hec animantia poneret, que deserto familiaria  sunt. Laudabunt autem, inquit, me, et glorificabunt bestie agri, et dracones, et struthiones, quia dedi in deserto gentium aquas, et in ariditate nationum flumina, ut biberet populus meus, quem elegi mihi, siue genus meum electum, et populus quem acquisiui sanguine meo, ut laudes meas uirtutesque narraret.

 Non me inuocasti, Iacob: nec laborasti in me, Isrel. Non obtulisti mihi arietem holocausti tui, et uictimis tuis non glorificasti me. Non te seruire feci in oblatione, nec laborem tibi prebui in thure. Non emisti mihi argento calamum, et adipe uictimarum tuarum non inebriasti me. uerumtamen seruire me fecisti in peccatis tuis: prebuisti mihi laborem in iniquitatibus tuis. LXX: Non nunc uocauite, Iacob,  neque laborare te feci, Isrel. Non attulisti mihi oues holocausti tui: neque in uictimis tuis magnificasti me: nec seruire te feci in hostiis, nec laborem tibi prebui in thure, nec emisti mihi argento thymiama, nec adipem hostiarum tuarum concupiui, sed in peccatis tuis defendi te, et in iniquitatibus tuis. Bestiis agri, draconibus et struthionibus laudantibus me, tu Iacob, nequaquam me inuocare uoluisti, nec postea laborare, ut peccatum emendares penitentia. Quod autem  arbitraris obtulisse te mihi uictimas, et arietes immolasse, scias eos a me non esse susceptos, quia mihi et idolis communes erant. Illumque sensum repetit, de quo supra dixerat: Ut quid mihi multitudinem uictimarum uestrarum, dicit Dominus? Plenus sum holocausto arietum, et adipe agnorum, et sanguinem taurorum et hircorum nolo. Neque enim, ait, pretiosum a te quippiam requisiui: ut in parandis eis, laborare te facerem. Non exegi a te oblationes, nec thura quesiui: non calamum, neque incensum, et diuersa pigmenta generis, quorum 522 fumo inebriares me atque satiares. Sed obedientiam, que est supra sacrificium: et sacrificium, de quo in Psalmis Dauid dicit: Sacrificium Deo spiritus contribulatus: cor contritum et humiliatum Deus non despicit , illa uolui, illa quesiui. Tu autem me seruire et laborare fecisti in peccatis tuis, ut cogerer dicere: Laboraui sustinens; et nequaquam ultra ferre te possum. Unde et per Osee idem loquitur Deus: Quid tibi faciam, Ephraim: protegam te, Isrel ? Quid tibi faciam? quasi Adamam ponam te, et quasi Seboim? Quod autem LXX posuerunt, sed in peccatis tuis defendi te, et iniquitatibus tuis, sic potest superioribus copulari, ut labor sit Dei, et lassitudo defendere peccatores.

 Ego sum, ego sum ipse, qui deleo iniquitates tuas propter me, et peccatorum tuorum non recordabor. Reduc me in memoriam, ut iudicemur simul: narra si quid habes ut iustificeris. Pater tuus primus peccauit, et interpretes tui preuaricati sunt in  me. Et contaminaui principes sanctos, dedi ad internecionem Iacob, et Isrel in blasphemiam. LXX: Ego sum, ego sum qui deleo iniquitates tuas, et non recordabor. Tu uero memento, et iudicemur. Dic tu iniquitates tuas primus, ut iustificeris. Patres uestri peccauerunt, et principes uestri inique egerunt in me, et contaminauerunt principes sancta mea. Et dedi ut perderem Iacob, et Isrel in opprobrium. Tu me, inquit, Iacob et Isrel, laborare fecisti in peccatis tuis, et onera iniquitatum tuarum portare uix potui, quos nequaquam seruos meos nec pueros uoco, sed simplici appello nomine Iacob et Isrel, ut ostendam et arguam peccatores. Ego autem propter me, quia misericors sum et patiens, et multarum miserationum, delebo omnes iniquitates tuas in aspersione et  sanguine noui Testamenti: delebo uetus chirographum, quod aduersum te scriptum erat; et peccatorum tuorum ultra non recordabor, que tibi, si credere uolueris, in baptismate dimissurus sum. Reduc ergo me in memoriam: si quid habes iusti quod respondeas mihi, libenter accipiam: ut iudicemur simul, et arguas me non fecisse tibi quod facere debui. Quem sensum in Michea plenius legimus: Populus meus quid feci tibi, et quid molestus fui tibi? responde mihi: quia eduxi te de terra Aegypti et de domo seruitutis 523 liberaui te, et misi ante faciem tuam Moysen et Aaron et Mariam. Et in quinquagesimo psalmo Dauid loquitur ad Deum: Ut iustificeris in sermonibus tuis, et uincas cum fueris iudicatus . Narra  ergo si quid habes, ut iustificeris. Et est sensus: Ego non loquar prior contra te, ne oppressum esse te dicas multiplicatione sermonum; sed ut si quid iusti habes, ipse pro te loquere; ut uidearis ista que pateris, immerito sustinere. Et ut scias me misereri tui, non ob meritum tuum, sed propter meam clementiam, a patribus tuis repetam atque maioribus, ut intelligas te a peccatoribus esse generatum: Pater tuus primus peccauit in solitudine: omnis uidelicet populus Isrel. Siue auctor generis tui Abraham peccasse conuincitur, quando Domino terram repromissionis semini illius pollicente, respondit: In quo sciam quia possidebo eam? Et interpretes, inquit, tui preuaricati sunt in me : Aaron et Moyses ad aquam cotradictionis, qui inter me et te  medii loquebantur . Et ut intelligamus non esse uiolentem expositionem, sequitur: Et contaminaui principes sanctos, de quibus et in psalmo canitur: Absorpti sunt iuxta petram iudices eorum . Quos idcirco contaminasse se dicit, quod terram repromissionis non intrauerint. Dedique ad internecionem Iacob, et Isrel in blasphemiam; ut nullus, preter duos ex his qui de Aegypto egressi erant, intraret in Iudeam: sed cadauera eorum iacerent in solitudine. Iuxta LXX, qui addiderunt de suo: Dic tu prior iniquitates tuas, ut iustificeris, ad penitentiam eos prouocat Deus, ut intelligant scelera sua atque peccata, et ueniam consequantur. Scriptum est enim et in alio loco: Iustus accusator sui est in principio sermonis . Principesque  eorum et patres dicuntur Domini sancta uiolasse, non seruientes Legi Dei: sed traditiones et mandata hominum requirentes: propter quos periit Iacob, et in opprobrium datus est Isrel, eiectus de sua prouincia, et totius orbis exul atque peregrinus.

 Et nunc audi, Iacob serue meus, et Isrel, quem elegi. Hec dicit Dominus, faciens et formans te ab utero auxiliator 524 tuus. Noli timere, serue [Al. seruus] meus Iacob, et Rectissime quem elegi. Effundam enim aquas super sitientem, et fluenta super aridam: effundam spiritum meum super semen tuum, et benedictionem meam super stirpem tuam. Et germinabunt inter herbas, quasi salices iuxta preterfluentes aquas. Iste dicet, Domini ego sum: et ille uocabit in nomine Iacob, et hic scribet manu sua,  Domino: et in nomine Isrel assimilabitur. LXX: Nunc autem audi, Iacob puer meus, et Isrel quem elegi. Ego Dominus Deus, qui feci te, et plasmaui te de uentre, adhuc habebis auxilium. Noli timere, puer meus Iacob, et dilecte Isrel quem elegi, adhuc ego dabo aquam in siti qui ambulant in inaquoso: ponam spiritum meum super semen tuum, et benedictiones meas super filios tuos. Et orientur ut in medio aque fenum, et sicut salix iuxta preterfluentes aquas. Iste dicet Dei sum: iste clamabit in nomine Iacob. Et alius scribet in manu sua, Dei sum ego, et in nomine Isrel clamabit. Ubi accusatur populus Iudeorum ob incredulitatem atque blasphemiam, absque ulla nominis dignitate, puris appellatur uocabulis: Non me inuocasti, Iacob,  nec laborasti in me, Isrel; et iterum: Dedi ad internecionem Iacob, et Isrel in blasphemiam . Ubi autem ad Apostolorum chorum, qui ex Iudeis est, sermonem facit, iunguntur et nominum priuilegia. Audi, Iacob serue meus, et Isrel quem elegi: ut prima sit seruitus, secunda electio. Hec dicit Dominus, factor et formator tuus, qui ab utero auxiliatus est tui : ut adhuc in uentre matris plantam fratris arriperes. Siue qui in principio nascentis Ecclesie te de persecutoribus conseruauit. Noli timere crudelitatem eorum, serue meus Iacob, et Rectissime quem elegi. Alio nomine Isrelem uocat; ISURUN  enim uerbum Hebraicum, ceteri , siue , id est, rectissimum, et rectum interpretati sunt: soli LXX dilectissimum,  iungentes de suo, Isrel. Proprie enim iuxta Hebreos et litterarum fidem, ISRAEL , rectus Dei dicitur. uir autem uidens Deum [a 1Kb] non in elementis, sed in sono uocis est. Unde et liber Geneseos appellatur [b 6Kb] id est, iustorum, Abraham, Isaac, et Isrel. Noli igitur timere, Iacob 525 et Isrel, quia effundam aquas super sitientem et aridam, de qua sepe dictum est: Et effundam, siue ponam spiritum meum super semen tuum, et benedictionem meam super stirpem tuam, que ex aqua et Spiritu Sancto in baptismate renascetur. Quam et in Euangelio Saluator promisit, dicens: Qui sitit, ueniat ad me, et bibat. Statimque infertur: Hoc autem dicebat de Spiritu Sancto, quem credentes accepturi erant . Comparat quoque in baptismate renascentes herbis  uirentibus, et salici que iuxta fluentes aquas oritur: et contra rerum naturam affert fructus, que prius sterilis erat, uel cuius semen in cibo sumptum, steriles facit. Quod quidem in primo psalmo legitur: Et erit sicut lignum quod plantatum est secus decursus aquarum, quod fructus suos dabit in tempore suo, et folium eius non decidet. Alii inter herbas et renascentes salices duplicem uocationem intelligunt: ut in herbis populus nationum sit; in salicibus, hi qui ex Isrel crediderunt. Simulque describit uarietatem credentium: Alius dicet, Domini ego sum, qui iustitie opera in se esse confidit: alius uocabit, subauditur, peccatores ad penitentiam in nomine Iacob; ut et ipsi supplantent uitia atque peccata. Alius scribet manu sua, [c 1Kb] Dei sum. Siue ut LXX transtulerunt,  scribet in manu sua, Dei sum: ut nouo tyrocinio seruitutis Christi se militem glorietur. Et in nomine Isrel assimilabitur. Non enim omnes ex Isrel, sed magna pars ex gentium multitudine, in nomine Isrel  assimilabitur: ut recipiat Legem et Prophetas, omnesque gratias Spiritus Sancti, que Isrel populo repromisse sunt.

 Hec dicit Dominus rex Isrel, et redemptor eius Dominus exercituum: Ego primus et ego nouissimus, et absque me non est Deus. Quis similis mei? uocet et annuntiet, et ordinem exponat mihi, ex quo constitui populum antiquum: uentura et que futura sunt [d 1Kb] annuntient eis. Nolite timere, neque conturbemini: ex tunc audire te feci, et annuntiaui: uos estis testes mei. Numquid est Deus absque me, et formator quem ego non nouerim? Plaste idoli omnes nichil sunt, et amantissima eorum non proderunt eis. Ipsi sunt testes eorum, quia non uident, neque intelligunt, 526 ut confundantur. Quis formauit Deum, et sculptile conflauit  ad nichil utile? Ecce omnes participes eius confundentur: fabri enim sunt [e 1Kb] ex hominibus: conuenient omnes, stabunt, et pauebunt, et confundentur simul. Faber ferrarius lima operatus est: in prunis et in malleis formauit illud, et operatus est in brachio fortitudinis sue. Esuriet, et deficiet, non bibet aquam, et lassescet. Artifex lignarius extendit normam [Al. formam], formauit illud in runcina: fecit illud in angularibus, et circino tornauit illud: et fecit imaginem uiri, quasi speciosum hominem habitantem in domo. Succidit cedros, tulit ilicem, et quercum, que steterat inter ligna saltus. Plantauit pinum, quam pluuia nutriuit: et facta est hominibus in focum: sumpsit ex eis, et calefactus est: succendit, et coxit panes. De reliquo autem operatus est Deum, et adorauit: fecit sculptile, et curuatus  est ante illud. Medium eius combussit igni, et de medio eius carnes comedit. Coxit pulmentum, et saturatus est, et calefactus est, et dixit: uah! calefactus sum, uidi focum. Reliquum autem eius Deum fecit, et sculptile sibi: curuatur ante illud, et adorat illud, et obsecrat, dicens: Libera me, quia Deus meus es tu. Nescierunt, neque intellexerunt: obliti enim sunt, ne uideant oculi eorum, ne intelligant corde suo. Non recogitant in mente sua, neque cognoscunt, neque sentiunt ut dicant: Medium eius combussi igni, et coxi super carbones eius panes. Coxi carnes, et comedi, et de reliquo eius idolum faciam, ante truncum ligni procidam, pars eius cinis est: cor insipiens adorauit [Al. adorabit] illud: et non liberauit [Al. liberabit] animam suam, neque dicet: forte mendacium est in dextera mea. Post predicationem  Apostolorum, uocationem gentium, Saluatoris aduentum, et effusionem Spiritus Sancti, quem cunctis credentibus daturum se esse promisit, quando pro uarietate meritorum alius dicet, Domini  ego sum: alius uocabit in nomine Iacob: alius scribet manu sua se esse Domini, et cum ortus sit de infideli turba gentilium, in nomine assimilabitur Isrel, ut relictis idolis, unius Dei cultor sit: incipit altera , quam totam simul proposuimus, ne unius sensus diuideremus continentiam. Et quia Septuaginta in hoc capitulo exceptis 527 paucis uerbis non discrepant ab Hebraico, nostra editione contenti sumus, qua intellecta, noscentur et cetere. Est autem sermo contra illius temporis idololatras, quo Isaias propheta uentura populis nuntiabat, et arguit eos, qui Dei omnipotentis religione contempta, simulacris ligneis inclinentur, et adorent opera manuum suarum. Curramus ergo per singula. Hec dicit Dominus rex Isrel, qui in me crediturus est,  et redemptor eius, qui Filii mei suscipiet aduentum: Dominus exercituum atque uirtutum, et Omnipotens. Hoc enim in Hebraico sonat SABAOTH . Ego sum primus, et ego nouissimus, ego et ; et absque me non est Deus, quia puer quem elegi, in me Deus est. De quo supra dixi: Ecce puer meus, quem elegi: electus meus, quem suscepit anima mea: iudicium gentibus proferet: et in nomine eius gentes sperabunt. Nec dicit se esse solum, sed preter uirtutem suam atque sapientiam nullum esse externum Deum, deorumque multorum opinionem, et simulacra condemnans: Quis, inquit, similis mei est? uocet ea que non sunt quasi sint, et exponat ordinem creature mee, qui cuncta ratione librauerim, ex quo feci hominem super terram. Nec hoc solum uolo, sed quero  etiam scientiam futurorum. Unde tu, Isrel, cuius et rex et redemptor sum, noli timere simulacra, que esse nichil, in Sina monte didicisti. An forsitan Creator est alius, quem ego non nouerim? Aut preter hunc alter est mundus, qui ignoti Dei monstret potentiam? Neque uero ea solum que fiunt, sed et illi qui faciunt, habebuntur pro nichili. Cumque uindicte tempus aduenerit, nequaquam poterunt eos manuum suarum opera liberare, que ceca et insensibilia confundunt artifices suos. Quis enim possit hoc credere quod ascia, lima, et terebro malleoque formetur Deus? Et uel in prunis simulacra fundantur; uel norma, runcina, et angularibus, circinoque in deos repente consurgant? Presertim cum fame et siti artificis, artis uilitas demonstretur. Fit enim lignea statua, humanam  exprimens speciem, et quanto pulchrior fuerit, tanto Deus putatur angustior. Ponitur in fano, et eterno clauditur carcere, que longo tempore creuit in saltibus, et pro uarietate arborum, cedrus et ilex 528 et quercus uel pinus fuit. Mirumque in modum segmenta eius atque rasure mittuntur in focum, ut calefaciant artificem Dei, et coquant diuersa pulmenta: pars autem altera formatur in Deum, ut opere completo, adoret illam factor suus, et operis sui imprecetur auxilium; nec intelligit, uel recogitat, immo nec carnis, nec mentis aspicit oculis, quod non possit esse Deus, cuius pars igne combusta est: nec hominis manu fieri diuina maiestas. Pleniusque super irrisione idolorum propheticus sermo contexitur,  que facilis intelligentie sunt, nec laciniosam, immo superfluam expositionem desiderant. Super quo et Flaccus scribit in Satira, deridens simulacra gentium .

Olim truncus eram ficulnus, inutile lignum:
Cum faber incertus scamnum faceretne Priapum.
Maluit esse deum: deus inde ego, furum auiumque,
Maxima formido. . . . . . . . . . . . .
Quidquid autem de idolis dictum est, potest referri, et ad heresen principes, qui simulacra dogmatum suorum atque mendacii, artifici corde componunt, et uenerantur ea que a se sciunt esse simulata. Nec sufficit eis error proprius, nisi simplices quosque eorum adoratione deceperint. Qui questum putant esse pietatem, et deuorant domos uiduarum , abutentesque uulgi imperitia, ita arte dialectica,  quasi ascia et terebro, lima et runcina formant Deum suum, et cudunt malleo, atque inaurant sermonis rhetorici uenustate: quorum Deus uenter est, et gloria in confusione eorum .

 Memento horum Iacob, et Isrel, quoniam seruus meus es tu: formaui te, seruus meus es tu, Isrel, ne obliuiscaris mei. Deleui ut nubem iniquitates tuas, et quasi nebulam peccata tua. Reuertere ad me: quoniam redemi te. Laudate, celi, quoniam [uulg. addit misericordiam] fecit Dominus: iubilate, extrema terre, resonate, montes, laudationem, saltus, et omne lignum eius: quoniam redemit Dominus Iacob, et Isrel gloriabitur [Al. glorificabitur]. LXX: Memento horum, Iacob et Isrel; quoniam puer meus es tu: formaui te puerum meum: et tu, Isrel, ne obliuiscaris  mei. Ecce enim deleui sicut nubem iniquitates tuas: et sicut caliginem peccata tua. Reuertere ad me, et redimam te. Letamini, celi, quoniam misertus est Deus Isrelis. Canite tuba, fundamenta terre, clamate, montes, letitiam: colles et omnia ligna que in eis sunt, quoniam redemit 529 Deus Iacob: et Isrel inclytus erit. Cum hec se ita habeant, et idola hominum scias esse figmenta, o Iacob, et puer meus Isrel, ne obliuiscaris Creatoris tui, tibique ipsi iniuriam facias, ut incurueris operi manuum tuarum. Que quia in aduentu pueri mei, quem elegi, penitus destruenda sunt; propterea tota mentis auiditate cognosce, quod sicut nubes et caligo, et nebula, uel solis calore dissoluitur, uel uento raptante tenuatur: ita iniquitates tuas, et uniuersa peccata, quibus prius me offenderas, dissolui  faciam. Tu tantum reuertere ad me, et age penitentiam, quia redimendus es pretioso sanguine. Quod si feceris, scias in salute tua celos terramque letari, et omnia elementa concinere. Siue angelos qui morantur in celis, et alias potestates, quibus terre fundamenta portantur. uel certe Apostolos et Prophetas, de quibus loquebatur et Apostolus: Aedificati super fundamentum Apostolorum et Prophetarum . Montes quoque et silue, siue colles, qui pro uarietate uirtutum prima et media loca et ultima possederunt, iubentur iubilare, et tuba canere, scientes quod redemerit Dominus Iacob, et in Isrel conuersione letetur, siue ipse Isrel ab errore conuersus, inclytus fiat.

  Hec dicit Dominus redemptor tuus, et formator tuus ex utero: Ego sum Dominus faciens omnia, extendens celos solus, stabiliens terram, et nullus mecum. Irrita faciens signa diuinorum, et hariolos in furorem uertens: conuertens sapientes retrorsum, et scientiam eorum stultam faciens. Suscitans uerbum serui sui, et consilium nuntiorum suorum complens. Qui dico Ierusalem: habitaberis [Al. edificaberis], et ciuitatibus Iude: edificabimini, et deserta eius suscitabo. Qui dico profundo: desolare, et flumina tua arefaciam. Qui dico Cyro: pastor meus es, et omnem uoluntatem meam complebis. Qui dico Ierusalem: edificaberis; et templo: fundaberis. LXX: Sic dicit Dominus qui redemit te, et formans te ex utero. Ego Dominus, qui compleo omnia: extendi celum solus, et  [a 9Kb] firmaui terram. Quis alius dissipauit signa pythonum, et diuinationes de corde? qui auerto prudentes retrorsum, et consilium eorum stultum facio. Et statuo uerbum pueri mei, et consilium Angelorum eius uerum probo. Qui dico Ierusalem, habitaberis: et ciuitatibus Iude: edificabimini, 530 et deserta illius orientur. Qui dico abysso, desolaberis, et flumina tua arefaciam. Qui dico Cyro, ut sapiat, et omnes uoluntates meas faciat; qui dico Ierusalem, edificaberis: et domum sanctam meam fundabo. Destructis idolis et iniquitatibus Isrel, peccatisque deletis, quando omnis simul creatura gaudebit; et iuxta Euangelii fidem , super penitentia peccatorum Angeli letabuntur in celis, describitur potentia Dei, quod nequaquam ei grande sit redimere Iacob, et Isrel instaurare  cor rectum, quem formauit ex utero. Et si hoc alicui non paruum uideatur, non sit illi difficile qui extenderit celos solus. Iuxta quod alibi legitur: Qui extendit celum quasi pellem . Non quo Filius excludatur ab extensione celorum: Omnia enim per ipsum facta sunt: et sine ipso factum est nichil, quod factum est , sed quo, ut sepe diximus, per hanc sententiam excludantur idola. Nam et in Prouerbiis Salomonis ex persona Christi Dei uirtutis [Al. uirtus] Deique sapientie [Al. sapientia] dicitur: Quando parabat celum, ego eram cum eo . Ipse enim dixit, et facta sunt, ipse mandauit, et creata sunt ; et: uerbo Domini celi firmati sunt, et spiritu oris eius uirtus eorum . Hec frequenter ingerimus,  ne ulla blasphemandi Christum hereticis occasio relinquatur. In stabilitate quoque terre, quando illius fundamenta solidabat, nullus erat cum Deo, preter eum qui erat in eo. Iste igitur tantus ac talis, cum prefiniti mysterii tempus aduenerit, ut cuncta idola destruantur, et Dei solius notitia predicetur in mundo, omnia uaticinia diuinorum, et pythonum, et hariolorum signa atque portenta, quibus humanum deceperunt genus, destruet atque subuertet; et sapientiam philosophorum, que et ipsa erroris pars maxima est, stultam esse monstrabit: dum nequaquam humanis cogitationibus, Dei probantur comprehendisse  sapientiam. Qui etiam uerbum pueri, siue serui sui, de quo supra diximus, et consilium nuntiorum eius, rebus explebit: Apostolorum scilicet omniumque doctorum, qui uoluntatem magistri sui gentibus nuntiabunt. Ipse ergo qui est tanta facturus, cuius potentiam breui sermone descripsi, etiam ad Ierusalem, que destruenda erit a Babyloniis, nunc dicit antequam destruatur, quod rursum habitetur a populis: et ciuitatibus Iudee, quod instaurentur [Al. instaurarentur], qui et 531 solitudines illius suscitabit, ut omnia cultoribus impleantur. Qui igitur dicit Ierusalem et Iudee et desertis eius, quod habitetur et edificetur et suscitetur, hic dicit profundo siue abysso, id est, Babyloni, desolare et flumina tua arefaciam, omnem regum potentiam. Siue  quia profundum et abyssum dixerat, recte per translationem, et flumina posuit, de quibus et Psalmista decantat: Super flumina Babylonis ibi sedimus et fleuimus . Et qui Ierusalem instaurat, et Babylonem destruit. Dicit quoque Cyro regi Persarum, qui primus destruxit Babylonem atque Chaldeos: pastor meus es, siue ut Septuaginta transtulerunt, ut sapiat. Cuius differentie causa manifesta est. uerbum enim Hebraicum ROI si per RES litteram legamus , intelligitur pastor meus; si per DALETH , sciens uel intelligens meus, quarum similitudo paruo apice distinguitur, ac per hoc sepe confunditur. Scriptum est in Esdre principio, quod ad edictum Cyri regis Persarum atque Medorum, populi Isrel sit laxata captiuitas, et remissi in Ierusalem,  qui redire uoluerunt sub Zorobabel filio Slathiel, et Iesu filio Iosedec sacerdote magno. Huic enim Dominus inspirauit ut suam faceret uoluntatem, et illius precepta compleret. Signanterque addidit, qui dico Ierusalem, edificaberis, et Templo, fundaberis. Sub Cyro enim iussum est, ut edificaretur Ierusalem et Templum, cuius tantum illo uiuente iacta sunt fundamenta. Ceterum sub Dario, anno illius secundo, prophetantibus Aggeo et Zacaria, Templum edificari ceptum est.

 Hec dicit Dominus Christo meo Cyro, cuius apprehendi dexteram, ut subiiciam ante faciem eius gentes, et dorsa regum uertam, et aperiam coram eo ianuas: et porte non claudentur. Ego ante te ibo, et gloriosos terre humiliabo: portas ereas conteram, et  uectes ferreos confringam. Et dabo tibi thesauros absconditos, et arcana secretorum: ut scias quia ego Dominus, qui uoco nomen tuum, Deus Isrel. Propter seruum meum Iacob, et Isrel electum meum, et uocaui te nomine tuo: assimilaui te, et non cognouisti me. Ego Dominus, et non est amplius: extra me non est Deus: accinxi te, et non cognouisti me. Ut sciant hi, qui ab ortu solis, et qui ab occidente, quoniam 532 absque me non est [Antea addebatur Deus]. Ego Dominus, et non est alter. Formans lucem, et creans tenebras: faciens pacem, et creans malum. Ego Dominus faciens omnia hec. Scio in hoc capitulo non solum Latinorum, sed  Grecorum plurimos uehementer errare, existimantium scriptum esse: Sic dicit Dominus Christo meo, Domino; ut intelligatur, iuxta illud quod alibi legimus: Pluit Dominus a Domino . Et: Dixit Dominus Domino meo . Neque enim , quod Dominum sonat, sed Cyro dicitur, qui Hebraice appellatur CHORES , regi Persarum, qui Babylonem Chaldeosque superauit. Et iunctis Medis, agitator bige, id est, cameli et asini, supra legitur. Iste appellatus est Christus, id est, unctus Domini, quod erat insigne apud Hebreos regie potestatis, ut quomodo apud nos diadema et purpura solis Imperatoribus datur: sic apud Hebreos regnaturi perfundebantur unguento. Unde et Saul Christus Domini dicitur . Et in Psalmis legimus: Nolite  tangere Christos meos: et in Prophetis meis nolite malignari . Huius dexteram apprehendit et tenuit, ut nullus fortitudini eius ualeret resistere. Legamus Xenophontis octo librorum Cyri maioris historiam, et prophetiam Isaie cernemus expletam. Que enim ciuitas illi non patuit? que non regum terga subiecit? Qui muri prius inexpugnabiles, non illius obsidione subuersi sunt? Unde ad ipsum Cyrum Deus apostropham facit: Dedi tibi thesauros, et absconditas opes cunctarum urbium; ut qui prius colebas idola, beneficiis unum sentires Deum, presertim cum scias, multo antequam nascereris tuum nomen esse predictum. Quod quidem et Iosephus in undecimo Iudaice Antiquitatis uolumine refert, legisse Cyrum ab Isaia de se certo uaticinatum nomine, et idcirco Iudeos  quasi Dei familiares plurimum dilexisse. Hec autem, inquit, tribui tibi propter Iacob seruum meum, et Isrel electum meum, et uocaui te nomine tuo, sicut uocaui Abraham, Isaac, et Iacob; et multo ante predixi, ut Isaac et Iosiam: ne putareris ille esse Christus, cui assimilatus es, et in cuius typum et imaginem precessisti. Tu autem non cognouisti me, id est, simulacra coluisti, non Deum. Accinxi te fortitudine; multarum gentium feci esse uictorem, et non cognouisti auxiliatorem tuum. In quo loco satis mirari nequeo, que stultitia sit 533 legentium; ut hec ad Christum referant, per quem mundus reconciliatus est Deo. Ego, ait, Dominus, et non est amplius extra me. Preter sermonem quippe atque rationem uirtutemque meam et sapientiam, que in me est, nullus est alter Deus.  Et hec feci, ut ab Oriente et Occidente omnis orbis agnoscat, nullum esse alium absque me Deum. Ego  Dominus, et non est alter. Pater enim in Filio, et Filius in Patre. Qui loquitur in Euangelio: Ego et Pater unum sumus . Et in Esdre uolumine positum est, scripsisse Cyrum ad omnes gentes, nullum esse Deum, nisi solum Deum Isrel. Siue ita intelligendum, quod captiuorum laxatio, et Dei in populum suum clementia, cunctis gentibus Deum fecerit notiorem. Qui igitur tibi dedi fortitudinem, et solus Deus sum, ipse res inter se contrarias facio, lucem et tenebras, id est, diem et noctem: pacem et malum, hoc est, otium et bellum, per que significat et iratum fuisse se populo suo, quando tenebras captiuitatis, malaque sustinuit seruitutis. Et rursum misertum, quando remissi in patriam, pacem et gaudium receperunt. Quomodo enim luci contrarie  tenebre sunt: ita paci contrarium bellum est. Unde confundatur heresis, que malorum arbitratur conditorem Deum. Cum hic malum non contrarium bono, sed pro afflictione ponatur et bello, secundum illud 534 quod in Euangelio scriptum est: Sufficit diei malitia sua . Possumus iuxta tropologiam hec et de ecclesiastico uiro dicere, cui Deus dedit sermonem atque sapientiam, ut omnes sectas contrarias ueritati sua disputatione subuertat. Sicut et de Stephano sancta Scriptura commemorat , quod nullus potuerit resistere sapientie eius, et ut reges, id est, patriarchas singularum heresen, sue subiiciat potestati: et aperiat atque confringat, quod prius uidebatur dialectica arte conclusum: et in medium proferat arcana hereticorum,  superans eos atque conuincens, ut Christi secreta cognoscant, in quo sunt omnes thesauri sapientie et scientie absconditi . Istiusmodi uirum uocat Deus ex nomine suo, quia defensor est pueri eius Iacob, et electi illius Isrel. Hunc suscipit, et assimilat sermoni suo, qui cauere debet ne suum putet esse quod loquitur, sed omnia ad datoris referat gloriam; ne et ipse mereatur audire: Accinxi te, et non cognouisti me. Cum enim instructus armatura Apostoli, omnes docuerit non esse alium Deum nisi unum, qui sit Iacob et Isrel Deus: confundetur Marcion, duos deos intelligens, unum bonum, et alium iustum; alterum inuisibilium, alterum uisibilium conditorem. E quibus prior lucem faciat, secundus tenebras; ille pacem, hic malum: cum  utrumque pro diuersitate meritorum unus Deus idemque condiderit.



LIBER DECIMUS TERTIUS.


 534-535 Multi casus opprimunt nauigantes. Si uehementior flauerit uentus, tempestas formidini est. Si aura moderatior summa iacentis elementi terga crispauerit, piratarum insidias pertimescunt. Atque ita fit, ut fragili anime ligno credite, aut metuant periculum, aut sustineant: quorum utrumque  altero grauius est, uel mortem timere perpetuo, uel quam timueris sustinere. Hoc mihi in Isaie pelago nauiganti accidere uideo; dum enim inoffenso cursu uela tenduntur, et securis naturarum manibus, sulcans equoris campos carina delabitur, subitus [a 1Kb] languoris turbo consurgens, tantis undarum molibus  et collisorum inter se fluctuum fragore resonante, pauida amicorum corda perterruit, ut dicere cogerentur: Magister, saluos nos fac, perimus . Quamobrem, Eustochium, in toto orbe terrarum [a 1Kb] unicum nobilitatis et uirginitatis exemplum, non sileat pupilla oculi tui; clamaque in corde: Abba pater . Et cum Psalmista loquere: Exsurge, ut quid dormis, Domine ? ut iniunctum in Isaiam opus, te orante, et Christo miserante perficiam. Iam enim tertius decimus Explanationum liber cuditur, qui necdum peruenit ad calcem. Et interim donec misericors et miserator Dominus, patiens et multarum miserationum , [b 1Kb] reddat pristinam sanitatem, hanc Prefatiunculam tumultuario sermone dictaui; ut  que habentur, in schedulis describantur; et plena emendatio lectoris iudicio reseruetur.

535  Rorate, celi, desuper, et nubes pluant iustum: aperiatur terra, et germinet Saluatorem, et iustitia oriatur simul: ego Dominus creaui eum. LXX: Letetur celum desuper, et nubes spargant iustitiam: germinet terra, et oriatur misericordia, et [c 11Kb] iustitiam germinet simul: ego Dominus qui creaui te. Duplex huius loci interpretatio est. Quidam enim putant herere superioribus que dicuntur, et Cyro rege laxante captiuos, celum terramque letari: , pro eo quod est, illos qui in celo morantur et terra. Alii a superioribus separant et proprium capituli huius uolunt esse principium, ac de aduentu Domini prophetari, quod  imperetur nubibus, de quibus supra  scriptum est: Mandabo nubibus ne pluant super eam imbrem, id est, uineam Isrel: et ad quas peruenit ueritas Dei, ut pluant mundo iustum siue iustitiam; terraque aperiatur et germinet Saluatorem. De qua in Psalmis canitur: ueritas de terra orta est, et iustitia de celo prospexit : siue iuxta LXX: Terra misericordiam et iustitiam pariter germinauit, ut et peccatores misericordiam, et iusti premia consequantur. Quodque sequitur: Ego Dominus creaui eum, uel, ego Dominus qui creaui te, non scandalizabitur ad nomen creature, qui illum uermem ac seruum et germinatum legerit esse de terra.

 ue qui contradicit fictori suo: testa de 536 Samiis terre. Numquid dicit lutum figulo  suo, quid facis: et opus tuum absque manibus est? ue qui dicit patri, quid generas: et mulieri, quid parturis?  Hec dicit Dominus, Sanctus Isrel plastes eius: uentura interrogate me super filios meos, et super opus manuum mearum [d 1Kb] mandate mihi. Ego feci terram, et hominem super eam creaui ego: manus mee tetenderunt celos: et omni militie eorum mandaui. Ego suscitaui [e 1Kb] eum ad iustitiam: et omnes uias eius dirigam. Ipse edificabit [Al. edificauit] ciuitatem meam: et captiuitatem meam dimittet, non in pretio neque in muneribus, dicit Dominus exercituum. LXX: Quid melius feci quam lutum figuli? Numquid arans arabit terram? Numquid dicet lutum figulo, quid facis: quoniam non operaris, nec habes manus? ue qui dicit patri, quid generas: et matri, quid parturis? Sic enim dicit Dominus Deus, Sanctus Isrel, qui fecit uentura. Interrogate me de filiis meis, et de operibus manuum mearum mandate mihi. Ego feci terram, et hominem super eam.  Ego manu mea firmaui celum: ego omnibus stellis mandaui. Ego suscitaui eum cum iustitia regem: omnes uie illius recte. Ipse edificabit ciuitatem meam, et captiuitatem populi mei conuertet: non cum pretio neque cum muneribus, dixit Dominus Deus sabaoth. Qui ad Cyri personam uolunt referre que dicta sunt, sic locum istum interpretantur. Me ingentia pollicente, quod propter reuersionem populi mei in Iudeam, 537 omnia Cyro regna substernam: ue ei qui incredulus est, et non putat uentura que dico, quasi si lutum et testa confracta calumnietur figulum suum, quare facta, uel cur ita facta sit; et opus contra artificis loquatur manus; et patrem ac matrem calumnietur filius, cur in terram nature lege  profusus sit. Cum igitur ego Dominus Sanctus Isrel plasmauerim Cyrum, et mea iussione generatus sit, superfluum facitis ambigere de futuris; quin potius nosse debetis, quod filios meos, populum Isrel, et opus manuum mearum, non uestro arbitrio, sed mea uoluntate dispensem: ut qui prius eis tenebras et malum creaui, nunc lucem et pacem tribuam. Ego enim sum Deus, qui non in uacuum creaui terram; ut esset deserta et squalida, sed ut homines habitarent in ea. Ego extendi siue firmaui celos, ut Angelorum essent habitaculum. Stellarumque eos uarietate distinxi; et imperaui singulis quo currerent ordine, et dierum ac mensium annorumque diuersa spatia complerent. Qui igitur celum feci et terram, quid magnum est, si unum regem creauerim, qui mea mandata conseruet; et omnes uias illius dirigam?  Ipse enim iussurus est, ut edificetur ciuitas mea Ierusalem, et captiui redeant in Iudeam. Non ob pretium,  neque munera, sed ob meam uoluntatem, dicit Dominus Deus exercituum. Qui autem ceptam ad Christum refert intelligentiam, sic explanationis sue uerba moderatur: ue eis qui contradicunt Deo, et Christum non putant esse uenturum; quasi lutum et testa de testis contradicat figulo suo. ue qui dicit Omnipotenti Patri, quare tu generas filium, et mulieri sancte Marie, quid parturis? De qua scribit et Apostolus : Quod Christus factus sit de muliere, factusque sub lege. Hec ergo dicit Dominus Sanctus Isrel, qui plasmauit in uirginali utero Saluatorem, dicens per Gabrielem: Spiritus sanctus ueniet super te: et uirtus Altissimi obumbrabit tibi : quod autem nascetur in te sanctum, uocabitur Filius Dei: interroget me testa, et futurorum secreta perquirat.  Et precipiat mihi, quomodo 538 adoptiuos filios, qui in meum Filium credituri sunt, debeam [a 1Kb] regenerare. Dicit et euangelista Ioannes: Quotquot eum receperunt, dedit eis potestatem filios Dei fieri . Sin autem ego feci terram, ut habitaretur ab hominibus, et celos extendi desuper, et eos astrorum uarietate decoraui, ut morarentur in terra cultores Dei: quid mirum si Filium meum, iustum regem miserim mundo, siue ab inferis suscitauerim, cuius omnes uie recte sunt? Peccatum enim non fecit, nec dolus inuentus est in ore eius . Qui edificet ciuitatem meam super petram, aduersum quam porte inferi non preualeant ; et que in monte posita, latere non possit : demoniacisque prius uinculis alligatos, omnes dimittat  liberos, non in pretio neque in muneribus: gratis enim salui facti sumus, audientibus Apostolis atque facientibus: Gratis accepistis, gratis date . Nonnulli hec ad Zorobabel referunt, qui eduxit captiuos de Babylone, et edificauit ciuitatem, et exstruxit templum, prophetantibus Aggeo et Zacaria, atque dicentibus: Manus Zorobabel fundauerunt domum istam, et manus eius complebunt eam . Sed nos rectius dicimus et uerius, nec Cyrum edificasse ciuitatem que postea exstructa est sub Neemia, nec omnes uias eius fuisse directas. Cui supra dictum est: Assumpsi, et accinxi te: et non cognouisti me; et Zorobabel statum, qui sub nutu ac potestate Medorum fuit atque Persarum, omnia que dicuntur excedere. Neque enim Zorobabel exstruxit ciuitatem,  nec captiuitatem dimisit, nec rex appellari potest, qui sub aliis uiuens regibus, hoc nomine caruit. Quid sibi autem uelint Septuaginta, qui in principio huius capituli transtulerunt: Quid melius feci quam lutum figuli? Numquid qui arat, arabit terram? Scire non ualeo: nisi forte Theodotionis sequar editionem, qui pro hoc posuit: ue ei qui contendit contra factorem suum, arans [b 11Kb] arantes terram: quod scilicet uulneret in penitentia corda mortalium, et in morem sulcorum  ea subruat atque subuertat. Sed et hec friuola interpretatio est. Porro quod figulus, hoc est, Creator 539 noster et factor appelletur Deus, et apostolus Paulus in Epistola loquitur ad Romanos: Numquid dicit figmentum ei qui se finxit: quid me fecisti sic? Annon habet potestatem figulus luti, ex eadem massa facere, aliud quidem uas in honorem, aliud uero in contumeliam ? Et in Ieremia prolixius scribitur, qui narrat post cetera: Descendi in domum figuli, et ecce ipse faciebat opus in rota, et dissipatum est uas quod faciebat in manibus suis. Rursumque fecit ex eodem luto aliud uas, sicut placuit in conspectu eius. Et factus est sermo Domini ad me dicens: Si non possum sicut iste figulus facere uos domus Isrel, dicit Dominus? Ecce sicut lutum in manu figuli: sic uos estis  in manibus meis domus Isrel . Illudque quod scriptum est: ego omnibus stellis precepi, occasionem quibusdam tribuit, quod astra rationalia sint, et animam sensumque habeant. Neque enim, aiunt, preciperet, nisi intelligentibus: non recordantes quod in Iona scriptum sit: Precepit Dominus spiritui comburenti . Et rursum: Precepit uermi matutino . Et quod in Euangelio Saluator uentos et mare increpauerit , in quibus sensum atque rationem non esse, perspicuum est.

 Hec dicit Dominus: Labor Aegypti, et negotiatio Aethiopie, et Sabaim uiri sublimes ad te transibunt, et tui erunt: post te ambulabunt, uincti manicis pergent: et te adorabunt, teque deprecabuntur:  tantum in te est Deus, et non est absque te Deus. uere tu es Deus absconditus, Deus Isrel, Saluator. Confusi sunt, et erubuerunt omnes: simul abierunt in confusionem fabricatores errorum. Isrel saluatus est in Domino salute eterna: non confundemini, et non erubescetis usque in seculum seculi. LXX: Sic dicit Dominus Sabaoth: Laborauit Aegyptus, et negotiatio Aethiopum et Sabaim: uiri excelsi ad te transibunt, et tui erunt serui, et te sequentur uincti manicis, et transibunt ad te, et adorabunt te, et in te orabunt: quoniam in te Deus est, et non est Deus absque te. Tu enim Deus es, et nesciebamus: Deus Isrel Saluator: confundantur et erubescant omnes aduersarii eius, et ambulent in confusione.  Innouamini ad me insule ** Isrel saluatur a Domino salute eterna: non confundentur neque erubescent  usque in eternum. Et in hoc loco qui sequuntur historiam, dicunt Aegyptum, et Aethiopes gentesque Sabaim, que trans Aethiopiam 540 sunt, seruisse Cyro, et ei gentes ultimas fuisse subiectas: atque ex mirabili intellexisse uictoria, quod in eo esset Dominus, et non esset alius preter eum qui in illo habitaret Deus. Sed hoc quod sequitur: uere tu es Deus absconditus, Deus Isrel Saluator, quomodo possit Cyri persone conuenire, non intelligo. Nisi  forte Theodotionis utantur editione, qui transtulit, In te est fortis, et non est alius preter eum Deus: propterea tu fortis absconditus Deus Isrel Saluator. Quodcumque se uerterint, non ualebunt laqueos ueritatis effugere. Fac enim esse in Cyro Deum, et non esse alium preter eum qui sit in Cyro Deus, quomodo Cyri persone dici conueniet, uere tu es Deus absconditus, Deus Isrel Saluator? Ergo Deus in quo est Deus, Dominus noster iehsu Christus rectius intelligitur et uerius, qui in Euangelio loquitur: Ego et Pater unus sumus . [a 1Kb] Qui Deus appellatur absconditus propter assumpti corporis sacramentum, et Deus Isrel Saluator, quod interpretatur iehsu. Hic enim iuxta Angelum Gabrielem saluabit populum suum . Confusi sunt et erubuerunt omnes  simul. Scribe uidelicet et Pharisei. Et abierunt in confusione fabricatores erroris, qui in toto mundo disseminauere mendacium, ut eum dicerent ab Apostolis furto esse sublatum . Isrel autem saluatus in Domino salute eterna, Apostolorum intelligitur chorus, et hi qui per Apostolos crediderunt. Unde dicitur ad eos: Non confundemini neque erubescetis, non solum in presenti seculo, sed et in futuro. Seruisse autem ei Aegyptum, et Aethiopas, et Sabaim, excelsos uiros atque sublimes, nemo dubitat, cum ei mundum uideat esse subiectum, et ex paucarum nomine nationum, que habitant in extremis finibus terre, cunctos celorum cardines, et omnia terre littora ei creditura perspiciat. Unde pulchre quasi laborantibus in errore idololatrie, cessare  labor Aegypti nominatur. Nulla enim gens ita idololatrie dedita fuit, et tam innumerabilia portenta uenerata est, quam Aegyptus, de qua supra  legimus: Ecce Dominus ascendet super nubem leuem, et ingredietur Aegyptum, et mouebuntur simulacra Aegypti a facie eius, et cor Aegypti tabescet in medio eius. Porro quod in Septuaginta additum est: Innouamini ad me, insule, sic exponere possumus, ut dicamus 541 Ecclesias de gentibus congregatas innouari in Christo, appellari insulas, quod persecutorum rabiem procellasque sustineant, et fundate supra petram, nulla turbinum mole quatiantur. Hebrei stulta contentione nituntur asserere, usque ad eum locum ubi legitur: Tantum in te est, Deus, et non est absque te, Deus, uel ad Ierusalem, uel ad Cyrum dici. Hoc autem  quod sequitur: uere tu es Deus absconditus, Deus Isrel saluator, subito ad omnipotentem Deum apostropham fieri, cum etiam stultis perspicuum sit, unum contextum esse sermonis, nec posse sensum diuidi qui in ipso narrationis ordine et ratione coniunctus est.

 Quia hec dicit Dominus, creans celos, ipse Deus formans terram, et faciens eam, ipse plastes eius: non in uanum creauit eam, ut habitetur  [uul. habitaretur] formauit illam: ego Dominus, et non est alius. Non in abscondito locutus sum, in loco terre tenebroso. Non dixi semini Iacob: frustra querite me. Ego Dominus loquens iustitiam, annuntians recta. Congregamini, et uenite, et accedite simul, qui saluati estis ex gentibus: nescierunt qui leuant lignum sculpture sue; et rogant Deum non saluantem. Annuntiate, et uenite, et consiliamini simul: quis auditum fecit hoc ab initio, ex tunc [b 1Kb] predixit illud? Numquid non ego Dominus, et non est ultra Deus absque me? Deus iustus et saluans non est preter me. Conuertimini ad me, et salui eritis, omnes fines terre: quia ego Deus, et non est alius. In memetipso iuraui: egredietur de ore meo iustitie uerbum, et non reuertetur: quia mihi curuabitur omne genu, et iurabit omnis lingua. Ergo in  Domino dicet: Mee sunt iustitie et imperium: ad eum uenient, et confundentur omnes qui repugnant ei. In Domino iustificabitur, et laudabitur omne semen Isrel: LXX: Sic dicit Dominus qui fecit celum: iste Deus qui ostendit terram, et fecit eam, ipse [c 9Kb] parauit eam: non in uacuum fecit eam, sed ut habitaretur plasmauit eam. Ego sum Dominus, et non est ultra. Non in abscondito locutus sum, neque in loco terre tenebroso. Non dixi semini Iacob, uanum querite: ego sum Dominus qui loquor iustitiam, annuntio ueritatem. Congregamini et uenite, [d 1Kb] et consulite simul qui saluamini de gentibus; non cognouerunt qui portant lignum sculpture sue: orant deos non saluantes. Si annuntiant, 542 appropinquent ut sciant simul, quis audita fecit hec ab initio, tunc annuntiatum est uobis.  Nonne ego Dominus Deus, et non est alius absque me: iustus et saluans non est preter me. Conuertimini ad me, et salui eritis ab extremis terre. Ego sum Deus, et non est alius. Per memetipsum iuro: nisi egredietur de ore meo iustitia: sermones mei non auertentur, quia mihi incuruabit omne genu, et iurabit et confitebitur omnis lingua Deo dicens: Iustitia, et gloria ad eum ueniet, et confundentur omnes qui separant se a Domino: iustificabitur et in Deo glorificabitur omne semen filiorum Isrel. uocatis Aegypto, et Aethiopia, et Sabaim uiris excelsis, per que monstratur salus uniuersarum gentium barbararum, et totius mundi ad Deum conuersio, ostendit Deus iustitiam suam; quod non solum Iudeorum sit Dominus, sed et gentium. Ipse enim celi factor et terre equaliter omnium  Deus est, et non ob aliam causam creauit terram, nisi ut hominum esset habitaculum, qui suum adorarent et intelligerent Creatorem, et idola uniuersa contemnerent. Nam et in monte Sina, de excelso eius uertice hec audientibus populis est locutus: Non erunt tibi dii alieni absque me, nec facies tibi idolum . Sed melius, ut hoc dictum de Euangelica predicatione credamus: Moyses enim in abscondita solitudine uni tantum locutus est populo.  Apostolorum autem sonus, in uniuersum orbem exiit, et uerba eorum usque ad terre terminos peruenerunt . Non dixi, inquit, semini Iacob, frustra querite me. Celorum enim illis regna promisi, et primum ad eos locutus sum: Non ueni nisi ad oues perditas domus Isrel . Et idcirco locutus sum iustitiam et annuntiaui recta, siue ueritatem, ut imaginibus Legis et ceremoniis derelictis, sequerentur Euangelii ueritatem. Sed quia illi credere noluerunt, et indignos se iudicauerunt salute; propterea dico gentibus: Congregamini de toto orbe; et uenite et accedite ad me simul qui saluati estis ex gentibus. Per quod ostendit, non statim omnes gentes esse credituras, sed paulatim et per partes. Denique corripit eos qui in errore pristino permanserunt,  dicens: Nescierunt qui leuant lignum [Al. signum] sculpture sue, et rogant Deum non saluantem. Et est sensus: Non intellexerunt sermones meos, simulacrorum 543 suorum onere pregrauati, et sperantes in eis, in quibus nulla est salus. Unde Apostolis precipitur, ut opportune, importune annuntient ueritatem , et ineant consilium salutis gentium. Hoc autem, id est, ut congregarentur et uenirent ex gentibus plurimi qui saluarentur, ab initio locutus est Deus, et cunctorum Prophetarum ora cecinerunt, qui sermone Domini loquebantur, preter quem nullus est alius. Filius enim non absque eo, sed in eo Deus est. Pulchreque iungit: Deus iustus, nequaquam unius gentis, sed uniuersi mundi, cui loquitur: Conuertimini ad me, et salui eritis,  omnes fines terre; impleto illo quod Pater Filio repromisit: Postula a me, et dabo tibi gentes hereditatem tuam, et possessionem tuam terminos terre . Iuratque per semetipsum, quoniam [a 1Kb] sententia oris sui, et uerbum quod protulit semel super salute gentium, nequaquam irritum fiat; sed repromissio eius opere compleatur, dicentis supra: Conuertimini ad me, et salui eritis, omnes fines terre. Iurat autem secundum Apostolum , ut per duas res immobiles, in quibus impossibile est mentiri Deum, firmam consolationem habeamus; sed et hoc iurat, quod idolis derelictis, omne genu ei flectatur, celestium, terrestrium, et infernorum, et omnis per illum iuret lingua mortalium . In quo perspicue significatur populus christianus. Moris est enim ecclesiastici Christo genu flectere: quod Iudei,  mentis superbiam demonstrantes, omnino non faciunt. Sed et omnis lingua cunctarum gentium barbararum, non in synagogis, sed in Christi Ecclesiis confitetur Deum. Omnis autem lingua Christum confitens, in Domino loquetur, et dicet: Mee sunt iustitie, et meum est imperium, non populi Iudeorum. Ad eum cuncte gentes uenient, et confundentur  qui prius illius Euangelio repugnabant; et iustificabitur atque laudabitur omne semen Isrel, quorum predicatio et sementis fertilissima in toto orbe uberrimos attulit fructus. Siue iuxta Septuaginta omnis lingua iurans et confitens Deum, dicet quod iustitia et gloria totius orbis ad eum ueniat, et confundantur Iudei, qui se ab eo separant. 544 Hi autem qui de stirpe filiorum Isrel orti sunt, et qui de Apostolorum semine pullulauerunt, et crediderunt in Christo, habeant iustitiam et gloriam sempiternam.

 Confractus est Bel, contritus est Nabo: facta sunt simulacra eorum bestiis et iumentis, onera uestra graui pondere usque ad lassitudinem. Contabuerunt, et contrita sunt simul: non  potuerunt saluare portantem, et anima eorum in captiuitatem ibit. LXX: Cecidit Bel, contritus est Dagon: facta sunt sculptilia eorum in bestias et iumenta, portatis ea colligata quasi onus laboranti, et deficienti, et esurienti, nec preualenti simul, qui non poterunt saluare de bello: ipsi autem captiui ducti sunt. [b 1Kb] Post uocationem gentium, et electionem credentium ex Isrel, idola corruisse testatur. Cecidit, cecidit, siue confractus est Bel: quem Greci Belum, Latini Saturnum uocant. Cuius tanta fuit apud ueteres religio, ut ei non solum humanas hostias captiuorum ignobiliumque mortalium, sed et suos [c 1Kb] liberos immolarent. Nabo autem et ipsum idolum est, quod interpretatur prophetia et diuinatio, quam post Euangelii ueritatem in toto orbe conticuisse significat.  Siue, iuxta LXX, Dagon, qui tamen in Hebraico non habetur. Et est idolum Ascalonis, Gaze, et reliquarum urbium Philisthiim. Et a speciali transit ad generale: Facta sunt simulacra eorum bestiis et iumentis. Non quo simulacra gentilium in predam bestiarum et iumentorum exposita sint: sed quo religio nationum, simulacra sint bestiarum, et brutorum animantium, que maxime in Aegypto diuino cultui consecrata sunt. De quibus uirgilius :

Omnigenumque deum monstra, et latrator Anubis.

Nam et pleraque oppida eorum ex bestiis et iumentis habent nomina, a cane, a leone: lingua Aegyptia ab hirco, a lupo, ut taceam  de formidoloso et horribili cepe, et [d 13Kb] crepitu uentris inflati, que Pelusiaca religio est. Hec, inquit, simulacra que non possunt saluare portantes, nichil sunt aliud nisi onera sacerdotum, 545 deprimentia eos usque ad lassitudinem. Que cum captiuitas uenerit, pro pretio metallorum, de quibus facta sunt, ducuntur prima captiua, et animam suam siue portantium, liberare non possunt. Non quo muta simulacra  habeant animam et aliquem sensum doloris, que insensibilia sunt; sed quo uocetur anima, et membra earum rerum que absque sensu et membris sunt. Alioquin et in Prouerbiis legitur: In manu lingue, mors et uita. uel hoc dicendum, quod grauissimum onus in gentibus, error fuerit idololatrie, que cultores suos deprimebat ad terram, et saluare non poterat, animasque eorum faciebat diabolo et demonibus esse captiuas.

 Audite me, domus Iacob, et omne residuum domus Isrel, qui portamini a meo utero, qui gestamini a mea uulua. Usque ad senectam ego ipse, et usque ad canos ego portabo: ego feci, et ego feram: ego portabo, et saluabo. Cui assimilastis me, et adequastis et comparastis me, et fecistis similem? Qui confertis aurum de sacculo, et argentum statera  ponderatis, conducentes aurificem, ut faciat Deum: et procidunt et adorant. Portant illum in humeris, gestantes et ponentes in loco suo, et stabit, ac de loco suo non mouebitur. Sed cum clamauerint ad eum, non audiet: de tribulatione non saluabit eos. LXX: Audite me, domus Iacob, et omnes reliquie Isrel qui portamini de utero, et erudimini a paruulo usque ad senectutem. Ego sum, et donec senescatis ego sum: ego sustineo uos: ego feci, et ego portabo: ego suscipiam, et saluos uos faciam. Cui assimilastis me? uidete, excogitate qui erratis et confertis aurum de sacculo, et argentum in statera appenditis, et conducitis aurificem: fecerunt opera manuum, et incuruati adorauerunt: portant illud in humeris, et uadunt. Si autem posuerint  illud in loco suo, manet, et non mouebitur: et qui clamauerit ad illud, non audiet, et de malis non liberabit eum. Nequaquam eum appellat Iacob, nec Isrel, quod et ipsum absque coniunctione serui et pueri et electi in sugillationem populi dici supra exposuimus: sed multo uilius, domus Iacob, et reliquias Isrel, ob propinquitatem carnis et sanguinis, et quasi feces reliquiarum Isrel. Docetque eos instar puerorum atque lactentium, ita a Deo, quasi matris utero, et uulua pregnantis, ex Aegypto esse portatos. Non quo ineffabilis 546 Dei incomprehensibilisque maiestas, aut uterum habeat, aut uuluam, pedesque, et manus, et cetera corporis membra; sed quo nos affectum Dei per nostra uerba discamus. Alioquin et in centesimo nono psalmo ex persona  Dei hoc idem canitur. In eo enim loco ubi Septuaginta transtulerunt, ex utero ante luciferum genui te, in Hebreo scriptum habet, MEREHEM [Figure: [Hebrew Text] 3Kb] quod interpretatur, de uulua. In presentiarum uero non solum de utero, et de uulua scriptum est, hoc est, MEBETEN [Figure: [Hebrew Text] 3Kb] et MEREHEM [Figure: [Hebrew Text] 3Kb] sed MENNI [Figure: [Hebrew Text] 3Kb] que prepositio significat ex meo utero, siue ex mea uulua. Et est sensus: Qui uos genui ab infantia, et meo utero uuluaque gestaui, ipse usque ad senectutem protegam, non meam, sed uestram, ut eos doceat diuina misericordia esse saluandos. Creator enim omnium parcit creature sue, et pastor bonus  ponit animam suam pro ouibus suis . Qui autem mercenarius est, cuius non sunt oues, cum uiderit lupum, fugit. Quia igitur feci et genui liberos, ego feram et ipse portabo. Iuxta Septuaginta qui dixerunt: Qui portamini ex utero, et erudimini ab infantia usque ad senectutem, hoc significat, quod frustra legem Dei die ac nocte meditentur, non habentes notitiam Dei, sed hominum ac bestiarum simulacra uenerantes: intantum ut correptione indigeant prophetali, per quam loquitur ad eos Deus: Cui assimilastis me, et adequastis? et reliqua: quod aurum argentumque contulerint, et conducto statuario fecerint idola, et adorauerint opera manuum suarum, que portentur humeris, et confixa atque stabilita se non ualeant commouere, nec prodesse  his a quibus coluntur. Manifesta transcurrimus, ut Christi misericordia clausa reseremus.

 Mementote istud, et fundamini, et redite, preuaricatores, ad cor. Recordamini prioris seculi, quoniam ego sum Deus, et non est ultra Deus, nec est similis mei. Annuntians ab exordio nouissima, et ab initio que necdum facta sunt, dicens: consilium meum stabit, et omnis uoluntas mea fiet. uocans ab Oriente auem, et de terra longinqua uirum uoluntatis mee; et locutus sum, et adducam illud, creaui et faciam illud. LXX: Mementote horum, et ingemiscite: agite penitentiam qui erratis. Reuertimini corde, et mementote priorum a seculo: quoniam ego sum Deus, et non est 547 ultra preter me. Qui annuntio prius nouissima antequam fiant et compleantur, et dixi, omnis  uoluntas mea stabit, et cuncta que cogitaui facium. Qui uoco ab Oriente auem, et de terra longinqua, de quibus cogitaui: locutus sum, et adduxi: creaui et feci. Quia uos ipse genui, ipse portaui, et ab infantia usque ad senectutem, non uestro merito, sed mea pietate saluamini: deserite idola que fecistis, et ad unius Dei cultum reuertimini. Agite penitentiam, ingemiscite pro errore qui uos tenuit; immo fundamini, ne rursum subitus idololatrie uos turbo subuertat: et redite ad cor, id est, ad mentem uestram, qui simulacra uenerantes uelut furiosi in ligna impingebatis et lapides. Ab initio considerate mundi, quod preter me nullus sit Deus, nec alius potuerit scire uentura, nisi ego qui per Prophetas nuntio que facturus sum: ut cum predicta compleuero, diuinatione  probem diuinitatem. Ego enim mysterium quod retro cunctis generationibus fuerat ignoratum, immo consilium meum staturum esse nunc dico; ut cum illud uideritis effectum, nullum sciatis Deum, nisi eum qui hec futura cognouit, immo precepit fieri. Ego sum qui ab Oriente uoco auem, [a 1Kb] ut putant Hebrei, Cyrum regem Persarum, siue Darium Medorum principem; et de terra longinqua uirum uoluntatis mee, qui expleat omnem uoluntatem meam contra Babylonem atque Chaldeos. Siue ut nos uerum esse conuincimus, Dominum Saluatorem, de quo et Balaam uaticinatur: Orietur stella ex Iacob,  et homo ex Isrel , cuius nomen est Oriens , quem adorauerunt Magi de Oriente uenientes. Hic enim loquitur in Psalmis: Deus, ut faciam uoluntatem tuam uolui , de quo locutus est Pater: et sponsionem suam opere comprobauit. LXX, pro eo quod nos de Hebreo expressimus, uirum uoluntatis mee, posuerunt, de quibus cogitaui. Ergo iuxta eos uocatas de Oriente aues, Angelorum possumus intelligere ministeria, que ad imperium Domini in toto orbe discurrunt; qui sunt administratorii spiritus, et mittuntur ob salutem credentium. De quibus et in psalmo canitur: Qui facis Angelos tuos spiritus, et ministros tuos ignem urentem .

548  Audite me, duro corde, qui  longe estis a iustitia. Prope feci iustitiam meam: non elongabitur, et salus mea non morabitur [Al. minorabitur]: dabo in Sion salutem, et in Isrel gloriam meam. LXX: Audite me qui perdidistis cor, qui longe estis a iustitia. Adduxi iustitiam meam, et salutem que a me est, tardare non faciam. Dedi in Sion salutem et Isreli gloriam. Quibus supra dixerat: Audite me, domus Iacob, et omne residuum domus Isrel. Et iterum: Redite, preuaricatores, ad cor, etiam nunc iuxta Hebraicum propter incredulitatem appellat eos duro corde, et iuxta Septuaginta, qui cor mentemque perdiderunt. Quod secutus uir eruditissimus, et dignus nomine suo Stephanus martyr in Iudeorum loquitur concione: Dura ceruice et incircumcisi cordibus auribusque, uos semper Spiritui sancto restitistis,  sicut patres uestri . Hi igitur longe sunt a iustitia Dei, quia non crediderunt in eam, quam pro sua clementia Deus fecit esse uicinam, et uenire ad terras, nequaquam uult tardare nec procul fieri. Dedit enim Sion salutare suum, et Isreli gloriam suam. Hoc de uaticinio dictum sit futurorum, et de aduentu Domini Saluatoris. Ceterum iuxta historiam datur Sion salus, et Isrel gloria; quoniam Deus prope fecit suam esse iustitiam, ut uocaret ab Oriente auem, et de terra longinqua uirum uoluntatis sue, qui Isrelis et subuerse Ierusalem ulcisceretur iniurias, et Medis Persisque superantibus, Babylonem Chaldeosque deleret, sicut sequentia Prophete uerba testantur.

 Descende, sede in  puluere, uirgo filia Babylonis: sede in terra, non est solium filie Chaldeorum, quia ultra non uocaberis mollis et tenera. Tolle molam, et mole farinam: denuda turpitudinem tuam, discooperi humerum, reuela crura, transi flumina. Reuelabitur ignominia tua, et uidebitur opprobrium tuum: ultionem capiam, et non resistet  mihi homo. LXX: Descende, sede super terram, uirgo filia Babylonis, sede in terram. Non est solium filie Chaldeorum, quoniam nequaquam ultra uocaberis mollis et tenera. Tolle molam, mole farinam. Reuela operimentum tuum, denuda canos, discooperi tibias, transi flumina: reuelabitur ignominia tua, apparebunt opprobria tua. Quod iustum est de te auferam, nequaquam 549 ultra tradam hominibus. Quomodo in Ezechiele sub figura nauis et omnis instrumenti eius, Tyri ornatus exponitur, que negotiationibus dedita est , et propter aquarum abundantiam rex Aegypti draco appellatur, et squame illius iuncusque ac papyrus et pisciculi describuntur, et Ierusalem cum idolis fornicationem scortorum ac lupanaris similitudo testatur: sic in presenti loco sub  persona captiue mulieris, que quondam regina fuerit, Babylonis seruitus indicatur: diciturque ei ut descendat de regni superbia, et in puluere sedeat. uirgo autem appellatur et filia: uel quia omnes homines creatura Dei sumus; nec est Babylonis iuxta hereticos natura damnabilis: uel ob luxuriam et ornatum urbis quondam potentissime, que cum senuisset, et uicina esset occasui, uirgunculam, et puellam se esse iactabat. Licet ex eo quod iuxta LXX scriptum est, filia Babylonis, non ipsam Babylonem quidam, sed Romanam urbem interpretentur, que in Apocalypsi Ioannis  et in Epistola Petri , Babylon specialiter appellatur, et cuncta que nunc ad Babylonem dicuntur, illius ruine conuenire testentur, contra quem uocanda sit  auis, Deique iustitia: ut postquam Sion, id est, Ecclesia saluata fuerit, illa pereat in eternum. Dicitur ergo Babyloni regine et filie Chaldeorum  quod nequaquam ultra uocetur mollis et tenera et deliciis affluens, que cunctarum gentium manibus portabatur; ita ut terre plantas uix imprimeret: precipiturque ei ut tollat molam, et molat farinam, quod est dure captiuitatis, et extreme seruitutis indicium; ut que quondam regina fuerat, postea molende farine operi seruiat. Sed quia sequitur: Denuda turpitudinem tuam, etiam mola ab Hebreis figuraliter intelligitur, quod scilicet in morem scorti, uictorum libidini pateat. Illudque quod in Iudicum libro de Samson scribitur , ad molam eum a Philisthiim esse damnatum,  550 hoc significare uolunt, quod pro sobole [a 1Kb] robustissimus uirorum, hoc in allophylas mulieres facere sit compulsus. In eo ubi nos interpretati sumus, denuda turpitudinem tuam, pro quo LXX transtulerunt, reuela operimentum; Theodotio ipsum uerbum Hebraicum posuit, [b 63Kb] SAMTHECH ;  Aquila SEMMATHECH; Symmachus : quod nos exprimere possumus taciturnitatem tuam, quod taceri debeat pre uerecundia. Quod quidem et in Cantico Canticorum legimus, ubi sponse pulchritudo describitur: ad extremum infert: Absque taciturnitate tua : nolentibus qui interpretati sunt transferre nomen, quod in sancta Scriptura sonaret turpitudinem. Recteque contra Babylonem inuerecundis utitur nominibus , cui precipitur ut nudet pectora, et crura ac femina aperiat, et uadat in captiuitatem, uideaturque ignominia eius, et opprobrio pateat sempiterno. Et hoc Dominus fecisse se dicit, ut ultionem caperet de ea, que oppressit populum suum,  et nullum pro ea audiat precatorem, qui iram Domini suo lenire conetur occursu. Significat autem Angelum gentis Babylonie presidem, qui cum ceteris Angelis loquitur: Curauimus Babylonem, et non est curata. Quod autem Septuaginta transtulerunt, quod iustum est de te auferam, nequaquam ultra tradam hominibus, subauditur Babylonem: uel certe hoc quod iustum est, et ablatum de Babylone. Disputant Stoici, multa re turpia, praua hominum consuetudine, uerbis honesta esse, ut parricidium, adulterium, homicidium, incestum, et cetera his similia. Rursumque re honesta, nominibus uideri turpia; ut liberos procreare, inflationem uentris crepitu digerere, aluum releuare stercore, uesicam urine effusione laxare: denique non posse nos, ut dicimus, a ruta  rutulam, sic mente [a 14Kb] facere. 551 Ergo SEMMATHEC , quod Aquila posuit, ut diximus, uerenda mulieris appellantur. Cuius etymologia apud eos sonat, sitiens tuus; ut inexpletam Babylonis indicet uoluptatem.

 Redemptor noster Dominus exercituum, nomen illius. Sanctus Isrel. Sede tacens, et intra in tenebras, filia Chaldeorum; quia non uocaberis ultra domina regnorum, iratus sum super populum meum, contaminaui hereditatem meam, et dedi eos in manu tua: non posuisti eis misericordias. Super senem aggrauasti iugum tuum ualde, et dixisti, in sempiternum ero domina: non posuisti hec super cor tuum, neque recordata es nouissimi tui. LXX: Dixit qui eruit te Dominus sabaoth, nomen eius, Sanctus Isrel. Sede compuncta, ingredere in tenebras, filia Chaldeorum: nequaquam ultra uocaberis fortitudo  regni: iratus sum contra populum meum, contaminaui hereditatem meam. Ego dedi eos in manum tuam, tu uero non dedisti eis misericordiam: seni [Al. senis] aggrauasti iugum ualde, et dixisti, in eternum ero domina: non intellexisti hec in corde tuo, neque recordata es nouissimorum. Primus uersus iuxta Septuaginta cum superioribus copulatur, ut sit sensus: Et hec faciet qui eruit te Dominus sabaoth, nomen eius Sanctus Isrel. Porro iuxta Hebraicum, ex persona populi Propheta loquitur, quod hec fecerit contra Babylonem Dominus exercituum, cuius nomen sit Sanctus Isrel. Rursumque ad ipsam Babylonem sermo dirigitur. Sede tacens, siue compuncta, et tuorum criminum recordare. Ingredere tenebras: quia pre confusione et ignominia lucem ferre non  sustines: nequaquam uocaberis, non unius regni, sed nec omnium regnorum domina. Simulque quia occulta questio nascebatur: cur irasceretur Deus aduersus Chaldeos, quos ipse misit ad capiendum Isrel: respondit, iratum se contra populum suum, corripere eos uoluisse, non perdere, uerberare, non occidere. Illos autem abusos esse crudelitate sua, et plus imposuisse plagarum quam Dei ultio flagitabat: magnumque Babylonie crudelitatis indicium est, ne senibus quidem pepercisse, quorum etas etiam inter hostes uenerabilis est. Sed et hoc signum superbie, quod presenti felicitate decepta, futurorum non cogitarit ambigua. 552 Ergo semper in prosperis debemus cauere uentura: nec traditos nobis opprimere, qui ad hoc erudiuntur, ut meliores fiant.

  Et nunc audi hec, delicata et habitans confidenter, que dicis in corde tuo: Ego sum, et non est preter me amplius: non sedebo uidua, et ignorabo sterilitatem. Et uenient tibi duo hec subito in die una, sterilitas et uiduitas: uniuersa uenerunt super te, propter multitudinem maleficiorum tuorum, et propter duritiam incantatorum tuorum uehementer [uulg. uehementem]. Et fiduciam habuisti in malitia tua, et dixisti: Non est qui uideat me: sapientia tua et scientia tua hec deceperunt te, et dixisti in corde tuo: ego sum, et preter me non est altera. ueniet super te malum, et nescies ortum eius, et irruet super te calamitas, quam non poteris expiare, ueniet super te repente miseria, quam nescies. Duo simul uenient Babyloni, sterilitas et uiduitas, ut nec filios habeat, id est, subiectos sibi populos; nec uirum, quem regem possumus intelligere: que dum non  sperat, repente sustinuit. Neque enim poterat arbitrari quod Perse, nullius ante fortitudinis, eam, Cyro regnante, superarent, et sue subiicerent potestati. Que perpessa es, inquit, non solum propter superbiam et abundantiam cunctarum opum atque delicias, sed et propter multitudinem maleficiorum tuorum, et incantatorum tuorum, in quibus habuisti fiduciam. Et ueniet super te malum quod antea nesciebas, et cuius ignorabas ortum. Siue ut Septuaginta transtulerunt: ueniet super te perditio, et nescies: fouea, et incides in eam: ut que cunctis gentibus parabas captiuitatis malum, ipsa incidas in foueam quam parasti. Que perspicua sunt, cito sermone transcurrimus.

 Sta cum incantatoribus tuis, et cum multitudine maleficiorum tuorum, in quibus laborasti  ab adolescentia tua, si forte quid prosit tibi, aut si possis fieri fortior. Defecisti in multitudine consiliorum tuorum: stent et saluent te augures celi, qui contemplabantur sidera, et supputabant menses, ut ex eis annuntiarent uentura tibi. Ecce facti sunt quasi stipula, ignis combussit eos: non liberabunt animas suas de manu flamme: non sunt prune quibus calefiant, nec focus ut sedeant ad eum: sic facta sunt tibi in quibuscumque 553 laboraueras: negotiatores tui ab adolescentia tua unusquisque in uia sua errauerunt: non est qui saluet te. LXX: Sta nunc in incantationibus tuis et in multis maleficiis tuis, que discebas ab adolescentia tua, [a 17Kb] si prodesse tibi possunt: et laborasti in consiliis tuis: stent et saluam te faciant astrologi celi, qui contemplantur stellas: annuntient tibi quid  uenturum sit super te. Ecce omnes quasi phrygana in igne comburentur: et non eruent animam suam de flamma; quia habes carbones ignis, sedebis super eos. Hi erunt tibi in adiutorium. Laborasti in commutatione tua ab adolescentia: homo in semetipso errauit: tibi autem non erit salus. Habuisse Babylonem omnemque Chaldeam, incantatorum et angurum, et hariolorum et Gazarenorum studium, quos nos aruspices appellamus, Danielis Prophete lectio probat, qui ad eorum consilium, cuncta reges Babylonios fecisse commemorat. Pro eo quoque quod nos iuxta Symmachum et Theodotionem interpretati sumus: Stent et saluent te augures celi, Septuaginta manifestius transtulerunt, Stent et saluam te faciant astrologi celi; qui uulgo appellantur mathematici, et ex  astrorum cursu lapsuque siderum, res humanas regi arbitrantur. Unde et Magi de Oriente uenerunt, Domini stellam se uidisse dicentes, uel ex artis scientia, [b 1Kb] uel ex uaticinio Balaam Prophete sui, qui in Numeris dixerat: Orietur stella ex Iacob, et homo de Isrel . Isti igitur qui supputant menses, annosque dinumerant, et horarum momenta librantes, futurorum scientiam pollicentur, dicant tibi quid super te Dominus cogitauerit, illisque tacentibus,  quid uenturum sit, Propheta respondit: Ecce facti sunt quasi stipula, ignis deuorauit eos; ut qui salutem aliis promittebant, sua ignorarent supplicia: nec dubium quin, ardente urbe, habitatores eius uorax flamma consumpserit. Quodque sequitur: Non sunt prune quibus calefiant, nec focus ut sedeant ad eum, sic Hebrei edisserunt. Nullam habent caloris scientiam, nec illuminantem sensum, qui eorum tenebras possit discutere, et frigus erroris expellere. Pro quo nescio quid uolentes Septuaginta transtulerunt: Habes carbones ignis, sedebis super eos: 554 hi erunt tibi in adiutorium; nisi forte possumus hoc dicere, quod multo utilior sit ignis et incendium Babyloni, quam fuerunt magi et Gazareni, astrologi et incantatores. Hic enim eos per penas atque supplicia  ad penitentiam prouocat; illi per errorem ducunt ad superbiam. Omnis labor eius et negotiatores illius, quos magos intelligimus, hoc profecit, ut unusquisque sua erraret uia; et ipse perditus salutem alteri non preberet. Interrogemus eos qui diuersas asserunt esse naturas, utrum Babylon male nature sit, an bone? Si male dixerint, quod eos responsuros esse non dubium est, quomodo prouocatur ad penitentiam, et dicitur ei: Sede compuncta, intra in tenebras, filia Chaldeorum. Ac deinceps post enumerationem peccatorum et criminum, Habes carbones ignis, sedebis super eos: hi erunt tibi in adiutorium? Et quid sibi uelit quod infertur iuxta eosdem Septuaginta: Laborasti in commutatione ab adolescentia? Que est ista commutatio? Utique de  bono in malum. Ex quo perspicuum est, natura bonos, uoluntate malos fieri. Denique infertur: Homo in semetipso errauit, non natura, sed mentis arbitrio.

 Audite hec, domus Iacob, qui uocamini nomine Isrel, et de aquis Iuda existis: qui iurastis [uulg. iuratis] in nomine Domini, et Dei Isrel recordamini, non in ueritate neque in iustitia. De ciuitate enim sancta uocati sunt: et super Dominum [uulg. Deus] Isrel constabiliti sunt: Dominus exercituum nomen eius. Hec Chaldeis et Babyloniis uentura predixi, et necesse est quod per Prophetas meos locutus sum, rebus expleri. Tu autem, domus Iacob, et qui uocamini nomine Isrel, et qui de aqua Iuda existis, et cetera que sequuntur,  audi attentius que dicturus sum. Et notandum quod nequaquam eos appellet Iacob, sed domum Iacob; nec Isrel, qui hoc falso appellantur nomine, cum opus non habeant nominis. Et de aquis, inquit, Iuda existis, [c 43Kb] aquas uocans pro semine, ut nequaquam eos uirtutum Patriarcharum filios ostenderet esse, sed carnium. Et recte aquas Iuda appellauit, quia sola tunc in terra Iudea adhuc permanebat tribus; et semen Dauid illo tempore 555  regium seruabatur. Qui, inquit, iurastis in nomine Domini, non ut honoretis Dominum; sed ut assumpto nomine faciatis iniuriam, dum eum testem uestri uultis esse mendacii, et requiescitis in sancta ciuitate, et super Dominum Isrel innitimini; ut iactetis habitatores uos esse urbis Ierusalem, et Domini sabaoth habere priuilegium, cum cassa Iacob, Isrel et urbis sancte, et Dei omnipotentis assumatis uocabula.

 Priora ex tunc annuntiaui, et ex ore meo exierunt, et audita feci ea: repente operatus sum, et uenerunt. Sciui enim quia durus es tu, et neruus ferreus ceruix tua, et frons tua enea. Predixi tibi ex tunc: antequam uenirent, indicaui tibi, ne forte diceres: idola mea fecerunt hec, et sculptilia mea, conflatilia  mandauerunt ista. Que audisti, uide omnia: uos autem [a 1Kb] non annuntiastis. Audita feci tibi noua ex tunc: et conseruata que nescis: modo creata sunt, et non ex tunc: et ante diem, et non audisti ea, ne forte dicas: ecce cognoui ea. Neque audisti, neque cognouisti, neque ex tunc aperta est auris tua: scio enim, quia preuaricans preuaricaberis, et transgressorem ex uentre uocaui te. Propter nomen meum longe faciam furorem meum: et laude mea infrenabo te, ne intereas. Ecce excoxi te, sed non quasi argentum: elegi te in camino paupertatis. Propter me, propter me faciam, ut non blasphemer: et gloriam meam alteri non dabo. LXX: Priora adhuc annuntiaui: et de ore meo egressa sunt: et auditum factum est: subito feci, et uenerunt, scio quia durus es: et neruus  ferreus collum tuum, et frons tua enea: et annuntiaui tibi olim antequam uenirent super te. Auditum tibi feci: ne forte diceres, quia idola mihi fecerunt, sculptilia et conflatilia mandauerunt mihi. Audistis omnia, et uos non cognouistis: sed audita tibi feci noua ea nunc que futura sunt. Et non dixisti, nunc fiunt, et non olim: et non in prioribus diebus. Ne dicas etiam noui ea: neque nosti, neque scis, neque a principio aperui aures tuas. Scio enim quoniam preuaricans preuaricaberis: et iniquus adhuc ex utero uocaberis. Propter nomen meum ostendam tibi furorem meum: et gloriosa mea inferam super te, ut non te interficiam. Ecce uendidi te non propter argentum: erui autem te de fornace paupertatis: 556 propter me faciam, quia nomen meum polluitur: et gloriam meam  alteri non dabo. Predico tibi Babylonios a Medis Persisque superandos, et repente faciam quod minatus sum, ne cum uenerint que predicta sunt, uel deorum nutu quos colis, uel fortuito ea existimes accidisse. Nec iacto scientiam futurorum, sed ob [b 1Kb] incredulitatem tuam loquor, cuius cor incredulum et ceruicem ferream, ac frontem eneam ab initio esse cognoui. Ecce audisti omnia que uentura sunt, et tamen celas silentio ueritatem. Nec narro preterita quibus sepe mea potentia comprobata est, quomodo eduxerim populum de Aegypto, Aegyptios in mari  submerserim Rubro, terram repromissionis tradiderim, gentes uobis uarias subiugarim. Sed noua que contra Babylonem facturus sum, nuntio, ut impudens oris tui mendacium confutetur, qui te asseris scire que nescis. Ab initio enim meorum preuaricator es mandatorum; et de uentre transgressorem uocauit te Deus, quando de Aegypto liberatus, quasi meo uentre conceptus es, et educatus, et eruditus. Caput bouis Aegypti desiderasti, dicens: Hi sunt dii tui, Isrel, qui te eduxerunt de terra Aegypti. Non igitur tuo merito, sed mea misericordia furorem meum distuli, ne penitus interires, et ob laudem nominis mei infrenabo te, ut me quasi iumentum et in frenis equus sequaris inuitus. Ecce excoxi te, id est, probaui, quomodo conflatur argentum. Siue  non in diuitiis, sed in fornace paupertatis probare te uolui. Ex quo ostenditur et diuitiis et paupertate plerosque tentari, si aut illis male abutantur, aut penuriam nequaquam uirtute sustineant. Propter me ergo faciam, ne blasphemetur nomen meum in gentibus, et putent uos non mea ira, sed idolorum suorum auxilio esse superatos. Quodque infert, gloriam meam alteri non dabo, hoc significat, ne idola putentur oppressisse populum Dei. uel certe cum dicit, alteri non dabo, ostendit se alteri iam dedisse, alteri enim ad distinctionem prioris dicitur. Plerique nostrorum, ut iuxta LXX Interpretes pauca perstringam, de Christi aduentu autumant prophetari, quod repente ueniat insperatus, et durissimo populo sui demonstret presentiam; cui 557 numquam Deus  aures aperuerit, quia incrassatum fuerit cor eius, et auribus suis grauiter audierit. Statimque ut Dominus de utero uirginali profusus est, transgressor [c 1Kb] et iniquus sit appellatus, querens eum interficere. Quodque iungit: Propter nomen meum ostendam tibi furorem meum, et gloriosa [Al. gloriam] mea inducam super te, sensu abutitur Apostoli, siue apostolus Paulus  de hoc loco sumit testimonium, ut reueletur ira Dei ad terrendos eos qui peccant, et postea conuersis gloria prebeatur: Ecce, ait, uendidi te non in pecunia, sed uendidi in peccatis tuis, et erui te de fornace paupertatis. Propter quod et Salomon  diuitias et paupertatem habere non uult, sed tantum necessaria postulat, ne aut illis eleuetur cor eius in superbiam, aut in ista compellatur facere  quod non uult, et Deum pressus inopia blasphemare. Unde et Apostolus: Habentes, inquit, uictum et uestimentum, his contenti simus .

 Audi me, Iacob et Isrel, quem ego uoco. Ego ipse ego primus, et ego nouissimus. Manus quoque mea fundauit terram, et dextera mea mensa est celos: ego uocaui [uulg. uocabo] eos, et stabunt simul. Congregamini omnes uos et audite: quis ex eis annuntiauit hec? Dominus dilexit eum: faciet uoluntatem suam in Babylone et brachium suum in Chaldeis. Ego ego locutus sum et uocaui eum: adduxi  eum, et directa est uia eius. Accedite ad me, et audite hec [uulg. hoc]: non a principio in abscondito locutus sum: ex tempore antequam fieret, ibi eram. Et nunc Dominus Deus misit me, et spiritus eius. LXX: Audi me, Iacob et Isrel, quem ego uoco. Ego sum primus, et ego in sempiternum: et manus mea fundauit terram, et dextera mea firmauit celum. uocabo eos, et stabunt simul: et congregabuntur omnes, et audient: Quis eis nuntiauit hec? Diligens te, feci uoluntatem tuam super Babylonem: ut auferrem semen Chaldeorum. Ego locutus sum et ego uocaui. Adduxi eum et prosperam feci uiam eius. Adducite ad me, et audite hec: Non a principio in abscondito locutus sum: quando fiebat, ibi eram. Et nunc Dominus Deus misit me, et spiritus eius. Quibus ante iam dixerat: Audite  hec, domus Iacob, qui uocamini nomine Isrel, et de aquis Iuda existis, [a 1Kb] nunc ad eosdem 558 loquitur, Audi me, Iacob et Isrel, quem ego uoco. Multi enim uocati, et pauci electi . Unde non electos, quia necdum receperant Saluatorem; sed uocatos nuncupat. Ego sum, inquit et , primus et nouissimus, qui uiuo, et fui mortuus ; ut uitam ad principium referas, nouissimum ad eum, qui mortuus est. Qui se exinaniuit formam serui accipiens, et factus est obediens Patri; humiliauit seipsum usque ad mortem, et mortem crucis . Manus mea fundauit terram. Unde et in Prouerbiis loquitur: Deus sapientia sua fundauit terram, et dextera illius mensa est , siue firmauit celos uel celum, ut LXX transtulerunt. uocat autem  celos, ut eius pareant iussioni, et enarrent gloriam illius. Si autem celi obediunt uoluntati Domini, et suo currunt ordine: quid gloriatur terra et cinis , et ignorat fragilitatem suam? Congregamini omnes uos, et audite, uel celi, uel uniuersa creatura, uel omnis multitudo Isrel. Que sunt que iubentur audire? Quod Dominus dilexerit eum, haud dubium quin Cyrum Dariumque significet, qui fecit uoluntatem Domini contra Babylonem, et brachium suum exercuit in Chaldeis. Et ipse locutus est et uocauit eum nomine suo, et adduxit eum, et directa est uia eius, ut nullus uiribus eius auderet resistere. Unde prouocat eos ut accedant et audiant, et Domino predicente cognoscant uenturum esse regem Persarum atque Medorum, qui subruat Babylonem,  deleatque Chaldeos. Et ut hec annuntiet, dicit se Propheta missum a Domino et spiritu eius. Hoc iuxta Hebreos et eorum opinionem. Ceterum iuxta Symmachum, qui interpretatus est: Quis ei annuntiauit hec? quem Dominus dilexit, qui facit uoluntatem eius in Babylone: et iuxta Septuaginta, ut auferat semen Chaldeorum, ad Domini personam refertur: qui uere dilectus a Patre, et qui fecit omnem uoluntatem Patris, et qui subuertit in Babylone, hoc est, in confusione huius mundi omnem semen Chaldeorum, qui [b 1Kb] demones interpretantur. Ipse locutus est, et audiuit Filium, et adduxit illum, qui loquitur ad  credentes: uenite ad me omnes qui laboratis et onerati estis . Et audite hec que a principio in abscondito sum 559 locutus, hoc est per enigmata et mysteria Prophetarum, quod cunctis retro generationibus fuerat ignoratum. Quando fiebant omnia a Patre, ipse erat cum eo, qui adgaudebat, qui etiam nunc dicit: Ego qui semper eram cum Patre, et in Patre, et sine Patre numquam eram, etiam nunc loquor : et iuxta fragilitatem carnis assumpte dico, quod Dominus Deus miserit me, et spiritus eius: breuique uersiculo, Trinitatis nobis ostenditur sacramentum.

 Hec dicit Dominus, redemptor tuus sanctus Isrel: Ego Dominus Deus tuus docens te utilia, gubernans te in uia qua ambulas. Utinam attendisses  mandata mea, facta fuisset sicut flumen pax tua, et iustitia tua sicut gurgites maris. Et fuisset sicut arena semen tuum, et stirps uteri tui ut lapilli eius: non interissent, et non fuisset attritum nomen eius a facie mea. Quia Isreli futura promisit, reddit causas quare eos prius afflixerit: quas si uitauerit, nequaquam similia patiatur. Si, inquit, attendisses mandata mea: ut Septuaginta transtulerunt: uel certe optantis affectu, utinam attendisses mandata mea: que si fecisses; fuisset sicut flumina pax tua, et iustitia tua sicut gurgites maris: abundantiam omnium rerum copiamque significans. Quodque sequitur: et fuisset quasi arena semen tuum, et stirps uteri tui ut lapilli eius: uidetur quidem permanere in populo Iudeorum, qui usque in presentem diem, instar uermiculorum  pullulant filios et nepotes; sed quomodo hoc in repromissione accipiendum est, cum pacem iustitiamque non habeant? Aut enim iratus est eis, aut placatus. Si iratus, quomodo semen eius quotidie multiplicatur? Si placatus, quomodo seruiunt, et pacem iustitiamque non possident? Ex quo perspicuum est de Apostolico dici nunc semine, de quo et supra  legimus: Nisi Dominus sabaoth reliquisset nobis semen, quasi Sodoma fuissemus. Quod quia illo tempore nequaquam uidetur expletum, in Christi completur aduentu: et ante faciem illius semen permanet Isrelis.

 Egredimini de Babylone, fugite a Chaldeis: in uoce exsultationis annuntiate, auditum facite hoc, afferte illud usque ad extremum terre, et  dicite: Redemit Dominus 560 seruum suum Iacob. Non sitierunt in deserto cum educeret eos; aquam de petra produxit eis, et scidit petram, et fluxerunt aque. Non est pax impiis, dicit Dominus. Qui supra in eo loco, ubi scriptum est: Ego ego locutus sum, et uocaui eam: adduxi eum, et directa est uia eius, super Cyro Darioque intelligunt, etiam hec ad illius referunt tempora; quando egressus est populus de Babylone, et fugit de Chaldeis; et redemptus est a Domino Deo suo. Hoc quoque quod dicitur: Non sitierunt in deserto cum educeret eos, aquam de petra produxit eis; et scidit petram, et fluxerunt aque: licet secundum  historiam expletum docere non ualeant; neque enim sub Zorobabel et Ezra uenerunt per desertum, et scissa petra prebuit eis aquas, quod de Aegypto exeuntibus accidisse narratur: tamen hyperbolice in similitudinem prioris felicitatis impleta testantur, quando per desertum nationum uenerunt in Iudeam, et de captiuitate sunt liberati. Et ut sciamus, inquiunt, non esse de Christo, sed de Cyro prophetatum, iungitur: Non est pax impiis, dicit Dominus: et esse sensum, Perfecta felicitas non erit nisi sub Christo, quod in ultimo tempore reseruatur. Porro qui et uerius et rectius hec referunt ad Saluatoris aduentum , de quo dicitur: Annuntiare pauperibus misit me, predicare captiuis remissionem , cohortationem esse  intelligunt eorum qui Euangelium annuntiant ipsius Domini Saluatoris, ut egrediamur de Babylone, id est, confusione istius mundi; et fugiamus Chaldeos, de quibus crebro dictum est: Redemit enim Dominus seruum suum Iacob pretiosissimo sanguine suo, et adduxit per desertum seculi, et aquam scidit de petra. Super qua et Apostolus loquitur: Petra autem erat Christus . Scinditur autem sermo diuinus, et in multas partes diuiditur, ut quem totum suscipere non possumus, sumamus in partibus. Ac ne putaretur ista predicatio dici omni semini Iacob, et non his tantum qui per Apostolos credituri sunt, infertur et iungitur: Non est pax impiis, dicit Dominus: illis uidelicet qui in errore pristino permanserunt; qui non meruerunt bibere de petra. [a 1Kb] Cuius ut  noue loquar, latus lancea 561 uulneratum, aquis fluxit et sanguine , baptismum nobis et martyrium dedicans.

 Audite, insule, et attendite populi de longe: Dominus ab utero uocauit me, de uentre matris mee recordatus est nominis mei. Et posuit os meum quasi gladium acutum: in umbra manus sue protexit me. Et posuit me sicut sagittam electam: in pharetra sua abscondit me; et dixit mihi: Seruus meus es tu, Isrel, quia in te gloriabor [Al. glorificabor]. Et ego dixi: In uacuum laboraui, sine causa et uane fortitudinem meam consumpsi: ergo iudicium meum cum Domino, et opus meum cum Deo meo. LXX: Audite me, insule, et attendite gentes. Post multum tempus stabit, dicit Dominus. De uentre uocauit  me, et ex utero matris mee uocauit nomen meum. Et posuit os meum quasi gladium acutum, et sub protectione manus sue abscondit me. Posuit me quasi sagittam electam, et in pharetra sua abscondit me. Et dixit mihi: Seruus meus es tu, Isrel: et in te [b 14Kb] glorificabor. Et ego dixi sine causa laboraui, in uanum, et in nichili dedi fortitudinem meam. Propterea iudicium meum apud Dominum, et labor meus coram Deo meo. Scio et hec et inferiora que dicturi sumus, ad unius capituli scientiam seu intelligentiam pertinere, et  omnia ex persona Christi debere accipi. Sed nolui simul omnia proponendo, lectoris onerare sensum; et quod per partes facilius dici potest, magnitudine sui confundere. Unde et utramque editionem posui: ut quod in altera uidetur obscurum, alterius lectione reseretur. Post uocationem ergo reliquiarum Isrel, et abiectionem in incredulitate populi permanentis, de quibus dixerat: Non est pax impiis, dicit Dominus , transit ad Ecclesias de gentibus congregatas, et eis sub insularum nomine loquitur. Que ita persecutorum insidiis, quasi maris fluctibus patent, et ex omni parte seuiente naufragio, tunduntur potius quam mouentur. Ac ne quis putet uiolentam esse expositionem nostram, et non ad gentes pertinere quod dicitur, sed ad Synagogas populi  Iudeorum, sequitur: Et attendite populi, siue gentes de longe, hoc est ab extremis finibus terre. uel ut Septuaginta transtulerunt, post tempus multum stabit, hoc est, non hoc tempore quo dicuntur; sed post multa fient tempora. Dominus, inquit, 562 ab utero uocauit me, et de uentre matris mee recordatus est nominis mei. Quod nunc interim audientibus uidetur obscurum, postea autem cunctis gentibus notum fiet, quando Gabriel Ioseph de partu dixerit uirginali: Et uocabis nomen eius Iesum: ipse enim saluum faciet populum suum : Posuit quoque os eius quasi gladium acutum, ut spiritu oris sui interficiat impium. De quo gladio et ipse in Euangelio loquitur: Non ueni pacem mittere super terram, sed gladium, malos a bonis separans: ueni  enim diuidere hominem contra patrem suum, et filiam contra matrem suam, et nurum contra socrum suum . Et in umbra, inquit, manus sue protexit me, ut carnis uilitas, diuinitatis potentia tegeretur, Angelo ad uirginem nuntiante: Spiritus Sanctus superueniet in te, et uirtus Altissimi obumbrabit tibi . Posuit, inquit, me sicut sagittam electam, in pharetra sua abscondit me. Quando dicit, sagittam electam, ostendit Deum habere sagittas plurimas, sed non electas: que sagitte Prophete sunt et Apostoli, qui in toto orbe discurrunt. De quibus et in alio loco canitur: Sagitte tue acute, potentissime; populi sub te cadent ; et iterum: Sagitte potentis acute cum carbonibus desolatoriis . Christus autem de multis  sagittis et filiis plurimis, una sagitta electa, et Filius Unigenitus est: quam in pharetra sua abscondit, id est, in humano corpore, ut habitaret in eo plenitudo diuinitatis corporaliter. Raraque est credentium fides: cui et supra  dicitur: Tu es Deus absconditus, et nesciebamus. Qua sagitta et sponsa uulnus accipiens loquitur in Cantico Canticorum: uulnerata caritate ego sum. Et dixit mihi: Seruus meus es tu, Isrel: quia in te glorificabor . Seruus, quia cum in forma Dei esset,  formam serui est dignatus assumere , et Isrel, quia natus est de semine Iudeorum. Quodque de nullo alio seruorum intelligi potest, iungitur: Quia in te gloriabor [Al. glorificabor]. Dicit enim et ipse in Euangelio, Pater, glorifica nomen tuum . Qui in psalmo loquitur ad Filium: Exurge, gloria mea, et exurge, psalterium et cithara , id est, omnium uirtutum chorus. Dicente autem mihi Patre ista que retuli, ego respondi ei: Quomodo in me glorificatus es, Pater, quia in uacuum laboraui, et magnam partem populi Iudeorum 563 ad te reuocare non potui? Hec autem uniuersa dicuntur, ut liberum hominis [a 1Kb] monstraret arbitrium. Dei enim uocare est, et nostrum credere: nec statim si nos non credimus, [b 7Kb] impossibilis Deus  est; sed potentiam suam nostro arbitrio derelinquit ut iusti uoluntas premium consequatur. Quia ergo noluerunt per me in te credere, iudicium meum apud te est, quod omnia fecerim que eis facere debui, dicens in Euangelio: Ego te glorificaui super terram, opere completo quod dedisti mihi ut facerem ; et iterum: Manifestaui nomen tuum hominibus. Et opus meum siue labor et dolor meus  in conspectu tuo est. Fleuit enim et in Euangelio Ierusalem , et in psalmo ob incredulorum multitudinem, quodammodo frustra passum se esse dicit: Que utilitas in sanguine meo, dum descendo in corruptionem ? Et iuxta Hebraicum pendens in cruce loquitur: Longe a salute mea, uerba [c 1Kb] lamentationum mearum .   Et nunc dicit Dominus, formans me ex utero seruum sibi, ut reducam Iacob ad eum, et Isrel non congregabitur: et glorificatus sum in oculis Domini, et Deus meus factus est fortitudo mea. Et dixit: parum est, ut sis mihi seruus ad suscitandas tribus Iacob, et feces Isrel conuertendas. Dedi [uulg. Ecce dedi] te in lucem gentium; ut sis salus mea usque ad extremum terre. LXX: Et nunc sic dicit Dominus qui formauit me ex utero seruum sibi, ut congregarem Iacob ad eum et Isrel: congregabor et glorificabor coram Domino et Deus meus erit fortitudo mea. Et dixit mihi: Magnum tibi est ut uoceris puer meus, et suscites tribus Iacob, et dispersionem  Isrel conuertas. Ecce posui in testamentum generis, in lucem gentium, ut sis salus usque ad extremum terre. Dicente me, In uacuum laboraui, sine causa et uane fortitudinem meam consumpsi: quia Iudei credere noluerunt, et iudicium meum cum 564 Domino est; et opus meum, quod, illo [d 1Kb] iuuante, impleui, cum Domino: respondit mihi Dominus, qui me formauit ex utero seruum sibi. Ex quo ostendit eum appellari seruum, qui sit formatus ex utero. Qui et in psalmo dicit: De uentre matris mee Deus meus es tu . Quid ergo Dominus dicit ei? Ut reduceret Iacob ad eum qui aberrauerat, qui, deserto Creatore, idolis seruiebat. Unde et ipse loquitur ad discipulos: In uiam gentium ne ieritis, et in ciuitates Samaritanorum ne intretis;  sed ite magis ad oues perditas domus Isrel ; et in alio loco: Non ueni nisi ad oues perditas domus Isrel . Hec igitur uoluntas Patris fuit, ut pessimi uinitores missum susciperent Filium, et fructus uinee redderent, qui interfecerunt eum dicentes. uenite, occidamus illum, et nostra erit hereditas ; et hoc est quod nunc dicit: Et Isrel non congregabitur, id est non reuertetur ad Dominum. Satisque miror quomodo uulgata editio, fortissimum contra Iudeorum perfidiam testimonium alia interpretatione subuerterit, dicens: Congregabor et glorificabor coram Domino: cum Theodotio et Symmachus nostre interpretationi congruant. De Aquila autem non miror, quod homo eruditissimus lingue Hebraice,  et uerbum de uerbo exprimens, in hoc loco aut simularit imperitiam, aut Phariseorum peruersa expositione deceptus sit, qui interpretari uoluit, et Isrel ei congregabitur, hoc est, Deo. Cum uerbum Hebraicum LO, in hoc loco non scribatur per LAMED et uAu : quod si esset, significaret, ei uel illi: sed per LAMED et ALEPH  [e 1Kb] quod proprie, non sonat. Quia igitur non est reductus Iacob ad Deum, nec Isrel congregatus: propterea Filius loquitur illis non credentibus: glorificatus sum in oculis Domini. In me enim omnis mundus credidit: et Deus meus factus est 565 fortitudo mea, qui et consolatus est me tristem super abiectione populi  mei; et dixit mihi: Parum est si seruias mihi ad suscitandas tribus Iacob, que suo uitio corruerunt; et ad feces, siue reliquias Isrel conuertendas. Hoc enim uerbum Hebraicum NESURE  sonat. Pro illis enim dedi te in lucem omnium gentium, ut illumines uniuersum mundum, et salutem meam, per quam omnes salui fiunt, usque ad extrema terre facias peruenire. Illud autem quod in Septuaginta legitur, congregabor, et glorificabor coram Domino, sic intelligi potest, ut congregatus sit Dominus cum credentibus. Quodque sequitur: Dixit mihi: Magnum tibi est ut uoceris puer meus, magnum referamus ad hominem et ad puerum, qui comparatione Dei paruus est.

 Hec dicit Dominus redemptor Isrel Sanctus eius ad contemptibilem animam, ad abominatam  gentem, ad seruum dominorum. Reges uidebunt, et consurgent principes, et adorabunt propter Dominum, quia fidelis est: et Sanctum Isrel qui elegit te. LXX: Sic dicit Dominus qui eruit te Deus Isrel. Sanctificate eum qui despicit animam suam, qui abominationi est gentium, [a 19Kb] qui seruus est principum. Reges uidebunt eum, et consurgent principes, et adorabunt eum propter Dominum: quia fidelis est Sanctus Isrel, et elegit te. Pro eo quod nos diximus: ad contemptibilem animam, ad abominatam gentem, ad seruum dominorum, Theodotio transtulit: ei qui despicit animam, qui abominationi est genti, qui seruus est principum: quod manifeste Christi persone conuenit. Ipse enim bonus pastor posuit animam suam pro ouibus suis , et contempsit eam, qui abominationi est genti  Iudeorum, cui ter per singulos dies sub nomine Nazarenorum maledicunt in synagogis suis. Qui seruus fuit principum, et tam humilis ut staret ante Annam et Caipham; et crucifigendus Pilato et Herodi mitteretur. Cui interpretationi Aquila consensit, et ex parte Septuaginta, licet in eo mutauerint sensum, et extenuauerint, [b 1Kb] quod pro gente, gentes; et pro seruo, seruos interpretati sunt. Alii uero hoc dici arbitrantur ad gentem Iudeorum, que contempsit animam suam, et abominationi est uniuerso mundo; et seruit principibus, de quibus scriptum est: 566 Qui deuorant plebem meam sicut cibum panis . Sed melior super Christo interpretatio. Que igitur Pater, redemptor quondam et Sanctus Isrel, ad filium loquitur? Reges uidebunt  et consurgent principes, et adorabunt, quando uenerit in gloria Patris cum Angelis suis, et sederit in throno glorie sue, iudicans uiuos et mortuos: tunc omnes adorabunt eum propter Dominum Patrem suum, [c 1Kb] qui elegit eum. Siue ita intelligendum: Reges quorum cor in manu Dei est, et Ecclesie Dei principes, adorabunt te: quia fidelis est Dominus, Sanctus Isrel qui elegit te. Hec autem omnia ad eum refert, qui contempsit animam suam, qui abominatur a gente, qui seruus est principum.

  Hec dicit Dominus: In tempore placito exaudiui te, et in die salutis auxiliatus sum tui. Et seruaui te, et dedi te in fedus populi, ut suscitares terram, et possideres hereditates dissipatas: ut diceres his qui uincti sunt: Exite; et his qui in tenebris: Reuelamini. In uiis [uulg. super uias] pascentur, et in omnibus planis pascua eorum. Non esurient, neque sitient, et non percutiet eos estus et sol: quia miserator eorum reget eos, et ad fontes aquarum [d 5Kb] potabit eos. Et ponam omnes montes meos in uiam, et semite mee exaltabuntur. Ecce isti de longe uenient, et ecce illi ab Aquilone et mari, et isti de terra Australi. Laudate, celi, et exsulta, terra: iubilate, montes, laudem, quia consolatus est Dominus populum suum, et pauperum suorum miserebitur. LXX: Sic dicit Dominus: Tempore  opportuno exaudiui te, et in die salutis auxiliatus sum tui. Et plasmaui te, et dedi te in testamentum gentium, ut constitueres terram, et possideres hereditates desertas. Diceresque his qui in uinculis sunt, Exite, et qui in tenebris, Reuelamini: in omnibus uiis pascentur, et in omnibus semitis pascua eorum. Non esurient, neque sitient, neque percutiet eos estus neque sol; sed qui miseretur eorum, consolabitur eos, et per fontes aquarum ducet illos. Ponamque omnem montem in uiam, et omnem semitam in pascua eis. Ecce isti de longe uenient, isti ab Aquilone et mari: alii autem de terra Persarum. Letamini, celi, et exsuliet terra, erumpant montes letitiam: quia misertus est Deus populi sui: et humiles populi sui consolatus est. Hoc testimonio Apostolus Paulus in secunda 567 Epistola ad  Corinthios usus est, dicens: Tempore opportuno exaudiui te: et in die salutis auxiliatus sum tui. Ecce nunc tempus acceptabile, etc. . Si ergo uas electionis ad primi aduentus refert intelligentiam que dicuntur, et nos sequamur expositionis eius uestigia, et instar paruulorum, super adumbratas lineas preceptoris, litteras imprimamus. Tempus placitum et opportunum, et dies salutis, passio Saluatoris est et resurrectio, quando orabat in cruce: Deus Deus meus, quare me dereliquisti ? Et seruauit eum, siue plasmauit, morte superata, deditque in fedus populi Iudeorum, his uidelicet, qui ex illis credere uoluerunt: ut suscitaret terram, que in idololatrie iacebat erroribus, et possideret hereditates dissipatas, siue desertas, que  habitatorem non habebat Deum, et diceret his qui erant in uinculis, exite, qui peccatorum uinculis stringebantur, quia funibus peccatorum suorum unusquisque constringitur ; et qui erant in tenebris, reuelamini. Qui sedebant in tenebris, et in umbra mortis, et lucem uidere non poterant. Qui postquam conuersi fuerint, et clarum Christi lumen aspexerint, pascentur in uiis et in semitis sanctarum Scripturarum, et dicent: Dominus pascit me, et nichil mihi deerit, in loco pascue ibi me collocauit: super  aquas refectionis educauit me . Qui autem in istius modi uiis atque semitis pastus fuerit et nutritus, nec esuriet, nec sitiet, neque calorem sentiet solis: et implebitur de illo quod scriptum est: Per diem sol non uret te, neque luna per noctem . Ut nec aduersa nec prospera huius seculi sentiat. Siquidem misericors et miserator Dominus, ipse consolabitur et reget eos, et deducet ad fontes aquarum. Siue [a 1Kb] potabit illos ad fontes, de quibus scriptum est: Benedicite Domino de fontibus Isrel . Et in alio loco: Haurite aquas de fontibus Saluatoris . Hi fontes in ueteri Testamento, et nouo sunt. Omniaque offendicula que credentium poterant impedire gressus, Dominus eis uertet in planum, et excelsa humiliabit, atque humilia  sublimabit, ut iter planum habeant atque campestre. Qui sint autem isti quibus preparetur uia, ponit manifestius: Ecce isti de longe uenient: et ecce illi ab Aquilone 568 et mari, et isti de terra Australi. Quatuor plagas orbis ostendens, Orientem et Septentrionem, Occidentem et Meridiem, pro Oriente, longe posuit: pro Australi plaga, in Hebreo legitur SINIM  quod LXX Persarum intepretati sunt. Ceteri ita ut in Hebreo legitur expresserunt sinim, quod nos interpretati sumus ab Australi [Al. Austro]: illud suspicantes quod mons Sinai in Australi parte positus sit, iuxta Abacuc Prophetam: Deus ab Austro ueniet: et sanctus de monte Pharan umbroso et condenso . Si autem sinim, ut LXX transtulerunt, Persas intelligimus, qui ad Orientem siti  sunt, illud quod supra dicitur: Ecce isti de longe uenient, ad Austrum referre poterimus. Precipiturque celis et terre, uel his uirtutibus que in celo morantur et terra, uel Angelis et hominibus, ut Dei concinant laudes. Et qui in excelso uirtutum positi sunt, mentis letitiam iubilo et exsultatione testentur. Quia consolatus est Dominus populum suum, eos qui ex Iudeis credere uoluerunt. Et pauperum humiliumque suorum misertus est: siue omnis populi sui, qui de Oriente et Occidente, Aquilone et Austro ad eum uocatus est, non habens Legem nec Prophetas, nec diuitias spirituales: sed desertus, pauper et humilis, cunctis demonibus subiacebat.

 Et dixit Sion: Dereliquit me Dominus, et Dominus oblitus est mei. Numquid obliuisci  potest mulier infantem suum, ut non misereatur filio uteri sui? Et si illa oblita fuerit, ego [uulg. addit tamen] non obliuiscar tui. Ecce in manibus meis descripsi te: muri tui coram oculis meis semper. uenerunt structores tui: [b 1Kb] et qui te destruxerant et dissipauerant, exibunt a te. Leua in circuitu oculos tuos, et uide, omnes isti congregati sunt, uenerunt tibi. uiuo ego, dicit Dominus: quia omnibus his uelut ornamento uestieris, et circumdabis tibi eos quasi sponsa, quia deserta tua et solitudines tue, et terra ruine tue nunc  angusta erunt pre habitatoribus, et longe fugabuntur qui absorbebant te. Adhuc dicent in auribus tuis, filii [Al. filiis] sterilitatis tue: Angustus est mihi locus, fac spatium mihi, ut habitem. Et dices in corde tuo: Quis genuit mihi istos? Ego sterilis et non pariens, transmigrata et captiua: et istos quis enutriuit? Ego destituta et sola: et 569 isti ubi [c 1Kb] hic erant? LXX: Dixit autem Sion: Dereliquit me Dominus, et Deus oblitus est mei. Numquid obliuiscetur mulier paruuli sui, ut non misereatur partus uteri sui? Sin autem et horum oblita fuerit mulier: sed ego non obliuiscar tui, dicit Dominus. Ecce super manus meas depinxi muros tuos: et coram me es semper. Citoque edificaberis, a quibus destructa fueras: et qui te dissipauerant, egredientur ex te. Leua in  circuitu oculos tuos, et uide: omnes isti congregati sunt, uenerunt ad te. uiuo ego, dicit Dominus: quia omnibus his quasi ornamento uestieris, et circumdabis tibi eos quasi monile sponse: quoniam deserta tua, et que dissipata, et que corruerunt. Nunc angustaberis pre habitatoribus: et longe fient a te qui te humiliauerant. Dicent enim in auribus tuis, filii tui, quos perdidisti: Angustus mihi locus est: fac mihi locum ut habitem. Et dices in corde tuo: Quis genuit mihi istos? Ego autem absque liberis et uidua, et istos quis enutriuit mihi? Ego derelicta sum sola, et isti ubi erant? Ierusalem et Sion quatuor modis in Scripturis sanctis debere intelligi, sepe memorauimus. Uno, iuxta Iudeos, quam plangit Dominus in Euangelio, Ierusalem, Ierusalem, que occidis Prophetas, et lapidas  eos qui ad te missi sunt . Et in alio loco: Cum uideritis circumdari ab exercitu Ierusalem tunc scitote quia appropinquauit desolatio eius . Secundo, Sanctorum est congregatio, qui in pace Domini et in uirtutum specula constituti, recte appellantur Sion, de qua dicitur: Fundamenta eius in montibus sanctis: diligit Dominus portas Sion, super omnia tabernacula Iacob . Neque enim fundamenta Iudaice Sion, quam uidemus esse destructam, a Domino sunt dilecta, aut quod a Domino dilectum est, destrui potuit. Tertio appellatur Ierusalem multitudo Angelorum, Dominationum, et Potestatum, et omne quod in Dei ministerio constitutum est. De qua Ierusalem et Apostolus loquebatur: Que autem sursum est Ierusalem, libera  est, que est mater omnium nostrum . Et in alio loco: Sed accessistis ad Sion montem, et ciuitatem Dei uiuentis, Ierusalem celestem . Quarto appellatur Ierusalem quam Iudei et nostri Iudaizantes 570 iuxta Apocalypsim Ioannis, quam non intelligunt, putant auream atque gemmatam de celestibus ponendam , cuius terminos et infinitam latitudinem etiam in Ezechielis ultima parte [d 1Kb] describi. Que cum ita se habeant, nunc diligentius intuendum est, que ex quatuor dixerit  Sion, Dereliquit me Dominus, et Dominus oblitus est mei. Nec dubium est quin congregatio Sanctorum, que prior fuerat in Iudeis, et a Domino derelicta est, ista commemoret, et uoce lacrymabili conqueratur se esse desertam, et Domini auxilio destitutam. Cui respondit Deus, naturali utens similitudine: Si potest fieri, ut mater sui obliuiscatur infantis, et ad partum uiscerum suorum non flectatur misericordia, et ego obliuiscar tui. Plus aliquid dicam: etsi illa oblita fuerit, uincens mentis duritia iura nature; ego tamen non obliuiscar creaturam meam, et Sanctorum animas semper in meo corde retinebo. Scito enim tu, que te penitus arbitraris derelictam, in meis descriptam esse manibus atque depictam; et muros tuos coram oculis meis iugiter permanere.  Ex quo discimus, nequaquam Ierusalem in Palestine regione querendam, que totius prouincie deterrima est, et saxosis [Al. saxeis] montibus asperatur, et penuriam patitur sitis, ita ut celestibus utatur pluuiis, et raritatem fontium cisternarum exstructione soletur; sed in Dei manibus, ad quam dicitur: Festinauerunt structores tui. Siue iuxta LXX: Cito edificaberis a quibus destructa fueras. A Iudeis enim destructa, a Iudeis edificata est. Que ob culpam Scribarum Phariseorumque deserta, ad predicationem Apostolorum Christi congregata est tam de Iudeis, quam de gentibus. Sequitur: Et qui te destruxerant et dissipauerant, egredientur ex te: doctores pessimi; ut nequaquam mandata et traditiones sequaris hominum , sed legem Dei. Diciturque  ad eam, ut eleuet oculos suos in circuitu, et uideat filios qui ei fuerant congregati. De quibus et Dominus loquebatur: Leuate oculos uestros, et uidete quia iam albe sunt segetes ad metendum . Et ut securos nos faciat: uiuo ego, inquit Dominus , quia omnibus his uelut ornamento uestieris, et circumdabis tibi eos, quasi sponsa circumdat monile sibi. Felix qui tanti meriti est, tanteque uirtutis, ut ornamentum dicatur Ecclesie. Puto autem has diuersas significari gratias spirituales, per quas sponse ornatur ambitio. De qua et in quadragesimo quarto psalmo canitur: Astitit regina a dextris tuis in uestitu deaurato, circumdata uarietate . Que enim prius deserta fuerant, et  dilapsa in solitudines et ruinas, adueniente Christi Euangelio, instaurabuntur et tantam habebunt habitatorum multitudinem, ut eos capere non possint. Ita dumtaxat, ut persecutores fugentur procul, uel hi de quibus supra diximus: Qui destruebant te, et dissipabant, exibunt a te. Filiique sterilitatis tue quos putabas te penitus perdidisse, et illis [Al. ab illis] te esse uiduatam, dicent in auribus tuis: Angustus mihi est locus in synagogis, fac mihi spatium in Ecclesiis, ut habitem latius, ut non comprimar blasphemiis Iudeorum, ut totum orbem tua  mecum capiat latitudo. Tu autem letitie magnitudinem non ualens ore proferre, in tuo corde tacita cogitabis, et dices: Quis mihi istos genuit? Ego eram sterilis et uidua, deserta atque captiua in populo Iudeorum, filios habere desieram, multo tempore non pepereram. Post Aggeum et Zacariam et Malachiam, nullos alios Prophetas usque ad Ioannem Baptistam uideram; et quomodo que fueram sola, et uiri auxilio destituta, tantos filios habere nunc cepi? Ut autem sciamus super petram et fundamentum Christi ex utroque populo edificari Sion, ad credentes Paulus loquitur: Aedificati super fundamentum Apostolorum et Prophetarum ipso summo lapide angulari, qui est iehsu Christus.  Ex quo perspicuum est, unum esse fundamentum  Apostolorum et Prophetarum, Dominum nostrum Iesum Christum.

 Hec dicit Dominus Deus: Ecce leuo [uulg. leuabo] ad gentes manum meam, et ad populos exaltabo signum meum: et afferent filios tuos in ulnis, et filias tuas super humeros portabunt. Et erunt reges nutricii tui, et regine nutrices tue. uultu in terram demisso adorabunt te, et puluerem pedum tuorum lingent: et scies quia ego 572 Dominus, super quo non confundentur qui exspectant eum. LXX: Sic dixit Dominus Deus: Ecce eleuo super gentes manum meam, et super insulas leuabo signum meum, et adducent filios tuos in sinu, et filias tuas in humeris portabunt. Et erunt reges nutricii tui: et principes femine nutrices tue: super faciem terre adorabunt te, et puluerem  pedum tuorum lingent; et scies quia ego Dominus, et non confundentur qui exspectant me. Ad id quod Ecclesia dixerat: Ego sterilis atque captiua, istos quis genuit mihi? Ego destituta et sola, et isti ubi hic erant? respondit Dominus: Miraris cur ista sint facta? Nequaquam miraberis cum audieris, quia ego ad gentes leuauerim manum meam. De qua et Sanctus loquitur: Tu formasti me, et posuisti super me manum tuam . Et ipse Saluator: Nemo potest rapere de manu Patris mei . Et Apostolus Petrus: Humiliamini sub potenti manu Dei, ut uos exaltet in tempore uisitationis . Ista manus ad gentes leuata, ipsa est de qua hic idem Propheta loquitur: Erit radix Iesse, qui exsurget, ut princeps sit gentium:  in ipsum gentes sperabunt . Nec solum manum suam leuabit ad gentes; sed et signum suum exaltabit in populis. Haud dubium quin uexillum crucis, ut impleatur illud quod scriptum est: Laudibus eius plena est terra. Et iterum: In omni terra admirabile nomen eius . Tunc afferent in ulnis, siue in sinu filios Sion, et filias eius portabunt in humeris. Qualis fuit et Lazarus, omnesque sancti qui requiescunt in sinu Abrahe , et anime credentium, ad quas Paulus Apostolus loquebatur: Lacte uos potaui . Et alibi:  Filioli mei quos iterum parturio, donec Christus formetur in uobis . Et in alio loco: Quasi nutrix foueat filios suos: sic desiderantes uos, cupimus impartire uobis non solum Euangelium Christi, sed et animas nostras . Alioquin ridiculum est more Iudaico grandeuos filios et filias in ulnis humerisque portari. Reges autem nutricii, et regine principesque nutrices, manifeste Apostolos et Apostolicos ostendunt uiros: qualis fuit et Abraham, ad quem dicitur: Rex a Deo [a 1Kb] tu in nobis es ; et quorum cor in manu Dei est : qui dicunt credentibus: Quasi modo nati paruuli, rationabiles, et absque dolo lac desiderate . Princeps quoque, id est, , quod Sare nomen 573 sonat: et regine, siue regina, de qua in quadragesimo  quarto psalmo canitur: Astitit regina a dextris tuis in uestitu deaurato, quotidie Christi nutrit paruulos, et ad perfectam ducit etatem: omnisque etas, sexus, et dignitas, [b 1Kb] adorabunt Sion propter eum qui habitat in ea. Si enim caput Ecclesie Christus est, caput adoratur in corpore. Et si ad quosdam dicitur: Exaltate Dominum Deum nostrum, et adorate scabellum pedum eius , cur non adoretur Ecclesia que totum Christi corpus amplectitur, ut impleatur illud quod scriptum est in Sophonia: Adorabunt eum [c 1Kb] singuli de loco: omnes insule gentium , ut nequaquam more Iudaico tribus per annum uicibus ueniant in Ierusalem: sed in loco suo adorantes Dominum, possideant Ierusalem.  Quodque sequitur: et puluerem pedum tuorum lingent, hoc significat, quod reges et principes, quidquid in pedibus Ecclesie, terreni operis adheserit, suo sermone tergant atque delingant. Unde et Apostolis precipitur, ut excutiant puluerem pedum suorum. Et ad Petrum dicitur, quod qui semel lotus sit, non habeat necesse nisi pedes lauare. . Per que omnia discit Ecclesia, non esse alium Dominum preter eum, quem qui exspectauerint, eternam gloriam possidebunt.

 Numquid tolletur a forti preda? aut quod captum fuerit a robusto, saluum esse poterit? Quia hec dicit Dominus: Equidem et captiuitas a forti tolletur: et quod ablatum fuerit a robusto, saluabitur. Eos uero qui iudicauerunt te, ego iudicabo:  et filios tuos ego saluabo. Et cibabo hostes tuos carnibus suis, et quasi musto sanguine suo inebriabuntur: et sciet omnis caro, quia ego Dominus saluans te, et redemptor tuus fortis Iacob. LXX: Numquid accipiet quis a gigante spolia? Et si captiuum duxerit quis inique, saluabitur. Sic dicit Dominus: Si quis ceperit gigantem, accipiet spolia, et accipiens a forti saluabitur. Ego autem iudicium meum iudicabo. Et ego filios  meos eruam, et comedent qui tribulauerunt te, carnes suas, et bibent quasi uinum nouum sanguinem suum, et inebriabuntur: et sciet omnis caro quia ego Dominus qui erui te, [d 1Kb] et adiutorium fortitudinis Iacob. 574 Dominus noster atque Saluator, qui prius locutus fuerat per Isaiam, ipse in Euangelio eumdem sensum repetit: quomodo potest aliquis intrare in domum fortis, et uasa eius diripere, nisi primum ligauerit fortem, et tunc domum eius diripiet ? Fortis et gigas, diabolus est, qui omnes gentes suo subiugarat imperio, audens dicere Saluatori: Hec omnia mihi tradita sunt, et dabo tibi ea, si procidens adoraueris me . Mundus enim in maligno positus est , quem nullus iustorum uincere potuit: nec iuxta Amos, predam de ore  leonis auferre . Proposita igitur questione, quod nullus possit fortem et gigantem uincere, nec saluare quod ab eo raptum erat, respondit Dominus, suo aduentu omnia perpetranda: quod scilicet capte prius gentes a gigante tollantur, et omnis illius supellex, uniuersaque [e 1Kb] familia Apostolis diuidatur. Impleto illo quod scriptum est: Rex uirtutum dilecti, et speciei domus diuidere spolia. Iste est enim qui ascendens in altum, captiuam duxit captiuitatem, dedit dona in hominibus : eos uidelicet qui prius capti erant in mortem, recepit in uitam. Unde manifestius interpretatus est Symmachus: Sed et captiuitas fortis auferetur, et rapine horribilis salua erit. Fortem atque horribilem diabolum uolens intelligi, qui Domini  uirtute superatus est. Ergo Dominus iudicans eos qui oppresserant Sion, siue iudicans iudicium eius, liberabit filios illius qui capti fuerant a gigante, atque saluabit, et aduersarias potestates cibabit carnibus suis, et inebriabit quasi musto, ut nequaquam aliorum nece, sed sua morte saturentur. Et qui carnes sunt, quia Dei spiritum perdiderunt, suis uescantur carnibus. Quod quidem et Sanctus loquitur in Psalmis: Cum appropinquarent mihi qui affligebant, ut comederent carnes meas . Non enim spiritus qui incorporalis est, sed caro comeditur, ferocium bestiarum morsibus patens. Et tunc dicet Sion: immo omnis caro que uidebit salutare Dei, quod Redemptor atque Saluator eius ille sit qui luctatus est cum Iacob, uel auxiliator fuit uirtutis Iacob:  ut in passione [f 1Kb] supereleuatus, crucifigentibus benediceret: Pater, ignosce eis: quod enim faciunt nesciunt .

575  Hec dicit Dominus: Quis est hic liber repudii matris uestre, quo dimisi eam? Aut quis est creditor meus, cui uendidi uos? Ecce in iniquitatibus uestris uenditi estis, et in sceleribus uestris dimisi matrem uestram. Quia ueni, et non  erat uir: uocaui, et non erat qui audiret. LXX: Sic dicit Dominus: Qualis est liber repudii matris uestre, quo dimisi eam? Aut cui creditori et exactori meo uendidi uos? Ecce peccatis uestris uenundati estis, et in iniquitatibus uestris dimisi matrem uestram, quia ueni, et non erat homo: uocaui, et non erat qui obediret. Post uocationem gentium, et reges ac principes, nutricios et notrices, et captiuitatem fortis prius atque robusti, cuius preda Apostolis distributa est, et post demonum uesaniam, qui suis saturati carnibus, suoque inebriati sunt sanguine: quando omnis cognouit caro, quod Redemptor et fortis ipse esset Deus Iacob, loquitur ad populum Iudeorum super Sion, que prius dixerat: Dereliquit me Dominus, et Dominus oblitus est mei. Putatis mea duritia matrem  uestram terrenam Ierusalem esse proiectam, et quod ego mentis rigide dederim ei libellum repudii, et non potius, quod uerum est, intelligitis, illam suo a me uitio recessisse? Dicente enim me ad eam: Quiescite inique agere, discite bonum facere, audire me noluit; sed uertit contra me scapulam recedentem: Unde locutus sum filiis eius: ue illis, quoniam recesserunt a me. Manifesti sunt qui impie egerunt in me. Et ad ipsam, Erudiet te abscessio tua, et malitia tua corripiet te; et scies quoniam malum tibi sit quod reliqueris me. Sed forsitan libellum repudii ostendere non potestis, et aliquis creditor meus exigens pecuniam, me non habente quod redderem, uos in debiti compensationem suscipit? Non est ita: sed ego ostendam uobis, quamobrem matrem  cum filiis dereliquerim. Scelera uestra atque peccata uos demonibus uendiderunt, ut presentis seculi uoluptatibus irretiti, et uos parentem, et illa coniugem derelinqueret. Unde adulteram matrem uestram ultra tenere non potui, sed uolentem abire permisi. Quod autem peccatis suis unusquisque uenundatur, dum proprio arbitrio derelicti, nostra uoluntate, uel ad bonum, uel ad malum ducimur, et Paulus apostolus docet: Ego autem 576 carnalis sum, uenundatus sub peccato . Qui enim facit peccatum, seruus est peccati . Et quomodo auari atque raptores serui sunt mammone; sic omne peccatum dominatur peccatoribus. Quibus dicitur: Non regnet peccatum in mortali uestro corpore . Ut autem sciatis, non a  me repudiatam matrem uestram; sed uoluntate propria recessisse, post multa beneficia humanum corpus assumpsi, et nequaquam per Prophetas, sed presens locutus sum. ueni, et non erat uir, siue homo. Omnes enim uiri et hominis imaginem relinquentes, bestiarum et serpentium sumpsere imagines. Unde et ad Herodem propter malitiam dicitur: Ite, et dicite uulpi huic . Et ad Phariseos: Genimina uiperarum . Et ad libidinosos: Equi insanientes in feminas facti sunt . Et de uoluptuosis: Nolite mittere margaritas uestras ante porcos. Et impudentibus: Neque  sanctum detis canibus . Et in communi de omnibus: uisio quadrupedum que erant in deserto  uenit itaque Dominus, et non inuenit hominem. Homo enim cum in honore esset, non intellexit: comparatus est iumentis insipientibus, et similis factus est eis . uocaui, inquit, eos quasi rationale animal, et dixi: Inclinate aurem uestram in uerba oris mei , et non audiuit populus meus uocem meam. Clamaui, et dixi: Qui sitit, ueniat ad me, et bibat . Et alio loco: uenite ad me, omnes qui laboratis et onerati estis . Et non erat qui audiret; unde eis in Euangelio sum locutus: Neque speciem Dei uidistis, neque uocem illius audistis, quia non habetis sermonem eius manentem in uobis .

 Numquid abbreuiata est, et paruula facta est manus mea, ut non possit [uulg. possim] redimere? Aut non est in me uirtus ad liberandum? Ecce in increpatione mea desertum faciam mare, ponam flumina in siccum: computrescent pisces sine aqua, morientur in siti. Induam celos tenebris, et saccum ponam operimentum eorum. LXX: Numquid non potest manus mea liberare, aut non preualet ut erunt? Ecce comminatione mea desertum faciam mare, et ponam flumina deserta, et arescent pisces eorum: eo quod non sit aqua, et morientur in siti. Et induam celum tenebris, et quasi cilicium ponam operimentum eius. Aduersum eos qui putabant Dominum non potuisse liberare populum suum de captiuitate, ponit  rationem et exempla plenissima. Quod qui mare Rubrum fecit peruium populo suo , Iordanis 577 fluenta siccauit, et arescentibus in Aegypto fluuiis, pisces uertit in putredinem . Et qui tribus diebus in Aegypto tenebras fecit esse palpabiles, ita ut celum quasi sacco opertum uideretur et tenebris: utique potuerit et populum suum de periculo liberare. Siue quia supra dixerat: ueni, et non erat homo: uocaui, et non erat qui audiret, illud possumus dicere, quod qui tantorum signorum patrator est, et celum terrasque, et maria suo facit seruire nutui, etiam ipse crucem euadere potuerit, dicens in Euangelio: An [a 1Kb] putatis quia non possum rogare Patrem meum, ut exhiberet mihi modo plusquam duodecim legiones Angelorum ?  Iuxta anagogen, ad increpationem Domini desertum fit mare, quando omnis huius seculi amaritudo siccatur, et flumina desolantur, de quibus spiritualis draco dicebat in Aegypto: Mea sunt flumina, et ego feci ea . Et de quibus in alio loco legimus: Quid tibi est et uie Assyriorum, ut bibas aquas fluminum ? Pisces quoque, sagena missa in mari, computrescent, qui a bonis piscibus fuerint separati. 578 Quodque sequitur: Induam celum tenebris, et quasi cilicium erit operimentum eius, uel omne quod supra nos est, intelligamus celum, sicut uolatilia que in ere sunt, appellantur  celestia; et aduersarie potestates dicuntur esse celestes, que inter celum terramque discurrunt. uel certe induitur celum tenebris, quando obtexitur nubibus. Iuxta illud quod scriptum est: Qui operit celum nubibus, et dat terre pluuiam . Et in comminatione siccitatis loquitur Deus: Ponam celum eneum, et terram ferream . Non quod elementorum natura mutetur, sed quod per es et ferrum penarum magnitudo monstrata  sit. Aiunt philosophi, non amplius decem stadiis a terra nubes in sublime sustolli, et solis splendorem abscondere. Ergo non celum sacco obuoluitur, sed intercluso celi lumine er qui subter est, nubis tenebris obscuratur. Possumus celos obuolutos tenebris, et sacco opertos, sic interpretari, ut dicamus omnes esse sub peccato, et sanctos quoque indigere misericordia Dei.



LIBER DECIMUS QUARTUS.


 577-578 Dominus qui respicit terram, et facit eam tremere; qui tangit montes, et fumigabunt [Al. fumabunt] , qui loquitur in Deuteronomii cantico: Ego occidam, et ego uiuificabo: percutiam et ego sanabo , [a 1Kb] frequentibus morbis meam quoque terram fecit contremiscere, cui dictum est: Terra es, et in terram ibis . Et oblitum conditionis humane, crebro admonet, ut hominem et senem, et iamiamque moriturum esse me nouerim. De quo scribitur: Quid gloriatur terra et cinis ? Unde qui me subito languore percusserat, incredibili uelocitate sanauit: ut terreret potius, quam affligeret, et emendaret magis quam uerberaret. Itaque sciens cuius sit omne quod uiuo, et quod idcirco forsitan mea dormitio  differatur, ut ceptum in Prophetas opus expleam, totum me huic trado studio, et quasi in quadam specula constitutus, mundi huius turbines atque naufragia, non absque gemitu et dolore contemplor; nequaquam presentia cogitans, sed futura: nec hominum famam atque rumusculos, sed Dei iudicium pertremiscens. Tuque, uirgo Christi Eustochium, que [b 1Kb] egrotantem tuis orationibus adiuuisti, sanato [Al. sanctam] quoque imprecare gratiam Christi, ut eodem spiritu, quo Prophete futura cecinerunt, possim in nubem eorum ingredi et caliginem, et Dei nosse sermonem, qui nequaquam carnis auribus, sed cordis auditur; et dicere cum Propheta: Dominus dat mihi linguam discipline, ut sciam quando oporteat me loqui. Quod testimonium quarti et decimi  in Isaiam libri, quem nunc disserere cupio, principium est.

579  Dominus dedit mihi linguam eruditam, ut sciam sustentare eum qui lassus est uerbo. Erigit mane, mane erigit mihi aurem, ut audiam quasi magistrum. Dominus Deus aperuit mihi aurem: ego autem non contradico: retrorsum non abii. Corpus meum dedi percutientibus, et genas meas uellentibus. Faciem meam non auerti ab increpantibus et conspuentibus. Dominus Deus [uulg. addit meus] auxiliator  meus, ideo non sum confusus: ideo posui faciem meam ut petram durissimam, et scio quia non confundar. LXX: Dominus dat mihi linguam discipline, ut sciam quando oporteat me loqui uerbum. Posuit me mane, addidit mihi aurem ad audiendum; et disciplina Domini aperit aures meas. Ego autem non renuo, neque contradico. Dorsum meum dedi ad flagella, et genas meas ad alapas. Faciem autem meam non auerti a confusione sputorum. Et Dominus auxiliator meus est, propterea non sum confusus: sed posui faciem meam sicut fortissimam petram, et sciam quoniam non confundar. Iudei hoc capitulum a superioribus separantes, uolunt ad Isaie referre personam, quod se dicat a Domino accepisse sermonem, quomodo lassum errantemque populum sustentet, et reuocet ad salutem; et in morem  paruulorum, qui matutinis horis erudiuntur, a Spiritu sancto audiat quid loquatur: seque non contradixisse eius imperio, sed Domino sciscitante: Quem mittam, et quis ibit ad populum istum? respondisse ei: Ecce ego, mitte me . Et quia dixerit: Audite uerbum Domini, principes Sodomorum: percipite auribus Legem Dei nostri, populus Gomorrhe , intantum dura perpessum, ut non solum uerborum contumeliis, sed et plagarum doloribus fuerit expositus. Attamen se conscientia iubentis Dei nequaquam esse perterritum; sed iuxta id quod Ezechieli dicitur: Ecce dedi faciem tuam 580 ualentiorem faciebus eorum, et frontem tuam duriorem frontibus eorum, ut adamantem et silicem dedi faciem tuam , uniuersos eorum impetus  contudisse. Hoc illi dixerint, qui omni ratione conantur de Christo euertere prophetias, et ad peruersam intelligentiam praua interpretatione torquere: quasi si et hec de Isaia scripta sint, possint alia super Christo auferre testimonia, que ita perspicua sunt, ut clarum sui cunctorum oculis lumen infundant. Ad personam igitur Domini, in qua et superior finitus est liber, etiam ista referenda sunt: quod iuxta dispensationem assumpti corporis eruditus sit, et linguam acceperit discipline, ut sciret quando deberet loqui, quando reticere. Denique qui  in passione tacuit, per Apostolos, et Apostolicos uiros, in cuncto orbe nunc loquitur. Magneque scientie est, dare in tempore conseruis cibaria, et audientium considerare personas. Unde et Apostolus Paulus, his qui Prophetarum fidem non recipiebant, auctorum suorum loquitur testimoniis: sicut quidam de uestris petis dixerunt: Huius et genus sumus : Aratum significans. Rursumque de Comico: Corrumpunt mores bonos confabulationes male ; et Epimenidis uersum hexametrum: Cretenses semper mendaces, male bestie, uentres pigri  [a 79Kb] . Qui si metrorum ordinem atque mensuram in translatione non seruant, sciendum est in Greco eos pedibus currere. Hoc autem faciebat, quia acceperat linguam discipline, ut sciret  quando oporteret loqui uerbum. Cui addita est auris per gratiam, quam per naturam non habebat: ut intelligamus nequaquam aures corporis accipi debere, sed mentis: de quibus et in Euangelio Dominus loquebatur: Qui habet aures audiendi, audiat . Que disciplina 581 et eruditio aperuit aures eius, ut scientiam Patris ad nos usque transmitteret; qui non contradixit ei, sed factus est obediens usque ad mortem, et mortem crucis . Ita ut poneret corpus siue dorsum suum ad plagas; et pectus Dei capax flagella conciderent, genasque suas non auerteret ab alapis. Quod illum a ministro principis Sacerdotum sustinuisse non dubium est: ita ut certatim et Iudeorum populi illuderent. Qui percussus atque consputus, non erubuit, sed quasi agnus ductus  ad uictimam est; et quasi ouis coram tondente non aperuit os suum. Quod autem Filius iuxta suscepti corporis sacramentum a Patre audierit quid loquatur, in Euangelio plenius discimus, in quo ipse ait: Et qui misit me Pater, mandatum mihi dedit, quid dicam et quid loquar. Et iterum: Sicut audio, sic iudico .

 Iuxta est qui iustificat me: quis contradicit [uulg. contradicet] mihi? stemus simul. Quis est aduersarius meus? accedat ad me. Ecce Dominus Deus auxiliator meus: quis est qui condemnet me? Ecce omnes quasi uestimentum conterentur, tinea comedet eos. LXX: [b 21Kb] Qui iuxta est, iustificat me: quis est qui iudicetur mecum, resistat mihi simul? Et quis est qui iudicium ineat aduersum me? appropinquet mihi. Ecce  Dominus auxiliator meus, quis affliget me? Ecce omnes uos quasi uestimentum ueterascetis, et quasi tinea comedet uos. Si quis, inquit, me putat iuste addictum cruci et aliquod fecisse peccatum, resistat mihi. Quis est qui iudicetur mecum, ut non potentia maiestatis mee, sed ratione superetur? Iudicatur autem quis cum Domino, non auctoritate regnantis, sed comparatione uirtutum: quomodo et Apostoli iudicant duodecim tribus Isrel, et Niniuite, ac regina Saba populum Iudeorum. Iuxta quem sensum ad  Ierusalem dicitur: Iustificata est Sodoma ex te . Quia igitur nullus potest iustificari presente Domino, omnes quasi uestimentum ueterascent . Quod autem inueterascit, perditioni proximum est. Et quasi tinea, ait, comedet eos. Conscientia uidelicet peccatorum; et zelus gentium saluatarum. De quo in fine huius uoluminis dicitur: uermis eorum non morietur. Et in Michea contra peruersos principes: Auferam bona eorum quasi tinea excomedens, et ambulans super regulam in die speculationis . Et in Prouerbiis: Tinea ossium cor 582 intelligens . Pro tinea, in presenti loco Symmachus, rubiginem: Aquila uermem, interpretati sunt.

 Quis ex uobis timens Dominum, audiens  uocem serui eius? Qui ambulauit in tenebris, et non est lumen ei: speret in nomine Domini, et innitatur super Deum suum. LXX: Quis est in uobis qui timeat Dominum, exaudiat uocem pueri eius: qui ambulant in tenebris non est eis lux. Confiditis in nomine Domini, et innitimini super Deo. uos me flagellastis, uos meam faciem conspuistis: ego tamen ad penitentiam prouoco persecutores meos. Nolo enim mortem populi peccatoris, sed tantum ut reuertatur et uiuat . Et dico: quis est inter uos qui timeat Dominum, et audiat uocem serui uel pueri, id est, Filii eius? quorum aliud assumpte carnis est, aliud nature. Nec uero parum putemus esse timere Dominum, iuxta illud quod in Prouerbiis dicitur: Principium sapientie timor Domini . Perfecta quippe dilectio, foras mittit timorem: quia timor penam habet. Qui autem timet non est perfectus in caritate. Sed hic timor pro timiditate, et ponitur; de quo et alibi legimus: Beatus qui omnia metuit , propter hoc est, propter timiditatem: quos uulgo appellant timoratos in religione Dei. Protegit enim Dominus iter eorum; et uiam timoratorum custodit. De hoc timore scriptum est: Timor Domini omnia superat. Et alibi: Non est inopia timentibus eum . Denique post multos uirtutum gradus ad huiuscemodi timorem Domini peruenitur. Loquitur enim sermo diuinus sub persona magistri et patris, discipulum erudientis et filium: Si inuocaueris sapientiam, et intelligentie dederis uocem tuam,  et si quesieris eam quasi pecuniam, et quasi thesauros inuestigaueris eam: tunc intelliges timorem Domini, et scientiam Dei reperies . Iste est timor qui animas sanctorum integras ac pudicas purasque conseruat, de quo dicitur, Timor Domini sanctus permanet in seculum seculi. Ad quem nos diuina eloquia cohortantur: Timete Dominum, et date ei gloriam . Qui igitur sic timet Dominum, audiat uocem serui uel pueri eius, qui ambulauit in tenebris, et non erat ei lumen; qui non  habuit speciem nec gloriam, sed in similitudine carnis peccatricis suscepit formam serui, ut peccatum in carne superaret. De hoc dicitur, quia 583 speret in nomine Domini, et innitatur super Deum suum: ut quidquid humane fragilitatis est, diuina maiestate corroboret atque sustentet. Hoc iuxta Hebraicum. Ceterum secundum Septuaginta de peccatoribus dicitur, qui noluerunt obedire uoci Filii eius, et in tenebris gradiuntur erroris, et idcirco non habent lucem. Neque enim fieri poterat, ut in peruersam animam introiret sapientia. Qui nescierunt nec intellexerunt; et ideo in tenebris ambulant. Non enim fecerunt opera Domini atque mandata, nec seminauerunt sibi iustitiam, neque uindemiauerunt uitem, ut accenderent sibi lumen  scientie. Qui enim desiderat sapientiam, seruet mandata, et Dominus tribuet eam illi. Unde et ad Deum dicitur: Lux precepta tua. Et alibi: Mandatum Domini lucidum illuminans oculos . Precipiturque impiis ut confidant in Domino, et peccatis ruentes, illius innitantur et sustententur auxilio.

 Ecce omnes uos accendentes ignem, accincti flammis, ambulate in lumine ignis uestri, et in flammis quas succendistis: de manu mea factum est hoc uobis, in doloribus dormietis. LXX: Ecce omnes uos ignem accenditis, et confortatis flammam; ambulate in lumine ignis uestri, et in flamma quam succendistis; propter me facta sunt hec uobis. In merore dormietis. Nihil prodest exhortatio; nec post scelera spes salutis est. Omnes declinauerunt, simul inutiles facti  sunt ; omnes sibi ignem succendunt, flammamque corroborant. Habent enim in se fenum, ligna, stipulam, spinas, ac tribulos, ac lolium, que eterno tradantur incendio. Unde et in Prouerbiis scriptum est: In multis lignis uiget ignis . Sin autem paruulus ignis grandem materiam comprehendit; grandis flamma quanta populabitur? Dicitur et in Epistola que fertur ad Hebreos, de terra, que proferens spinas et tribulos, reproba sit, et maledictioni proxima, finisque illius in combustionem . Ergo qui accincti sunt flammis atque circumdati, et sibi incendium roborauerunt, prouocantur ad salutem, et dicitur ad eos: Ambulate in lumine ignis uestri: et in flammis quas succendistis, ut in penis atque suppliciis discant  Dei potentiam, et redeant ad salutem. Significat autem Iudaici populi uastitatem, qua Romanis traditi sunt, et captiuitatis iugum hucusque sustinent. 584 De manu enim Christi hec facta sunt omnia, et in merore ac doloribus dormient; quia nec beneficiis, nec tormentis, Dei filium recipere uoluerunt. Unde loquitur ad eos: Ite in ignem eternum, quem preparauit Deus diabolo et angelis eius . Hoc est quod et Apostolus ait: Peruenit enim super uos ira in finem . Hoc capitulo discimus, pro qualitate peccati, ignem sibi unumquemque succendere. Et quomodo in eodem  manentes loco, et si dici potest lectulo, alii sani sunt, alii febrium succenduntur ardoribus, ex diuersitate humorum atque pituite diuersa supplicia sentientes: sic ignis qui a peccatoribus succenditur, materiam in peccatis habet, et in iniquitate, de qua scriptum est: Ardebit sicut ignis iniquitas, et sicut gramen siccum uorabitur incendio .

 Audite me qui persequimini quod iustum est, et queritis Dominum. Attendite ad petram, unde excisi estis, et ad cauernam laci de qua precisi estis. Attendite ad Abraham patrem uestrum, et ad Saram que peperit uos: quia unum uocaui eum, et benedixi ei, et multipliuaui eum. Consolabitur ergo Dominus Sion, et consolabitur omnes ruinas eius, et ponet desertum eius quasi  delicias, et solitudinem eius quasi hortum Domini. Gaudium et letitia inuenietur in ea, gratiarum actio et uox laudis. LXX: Audite qui persequimini quod iustum, et queritis Dominum. Attendite in robustam petram quam excidistis, et in foueam laci quam fodistis. Respicite in Abraham patrem uestrum, et in Saram que peperit uos, quia unus erat et uocaui eum, et benedixi ei, et dilexi illum, et multiplicaui eum: et te nunc consolabor, Sion. Et consolatus sum omnia deserta eius quasi paradisum, et ea que ad occidentem sunt, quasi paradisum Domini: exsultationem et letitiam inuenient in ea, confessionem et uocem laudis. Dormientibus in merore ac dolore perpetuo, qui succenderunt sibi ignem, et flammas robustissimas esse fecerunt, uos qui persequimini iustitiam, et  queritis Dominum , respicite petram, id est, Abraham patrem uestrum, de quo excisi estis, et ad cauernam laci, de qua precisi estis, id est, Saram que peperit uos. Et hoc considerate, quia cum [a 1Kb] unius et centum 585 esset annorum, et sterilem haberet uxorem, multiplicauerim filios eius quasi stellas celi, ita ut numerum uinceret multitudo. Si ergo de uno homine tanta populorum nata sunt millia; quid mihi grande est, ut instaurem ruinas Sion, et deserta eius mutem in paradisum uoluptatis, et in hortum Domini quem plantauit Deus in Eden contra Orientem: et inueniatur in ea pro diuersis arboribus gaudium atque letitia, confessio et uox laudis? Hoc Iudei ad Zorobabel tempora  referunt, quia post Babylonie uastitatem instaurata sit Sion, edificatumque Templum, et antiqua religio reddita. Sed quomodo supra  dicitur ad Sion: Afferent filios tuos in ulnis, et filias tuas super humeros portabunt. Et erunt reges nutricii tui, et regine nutrices tue. Et: Ecce isti de longe uenient, et illi ab Aquilone et mari, et isti de terra australi; quando dicet Sion: Angustus mihi est locus: fac mihi spatium ut habitem, que mediocritatem excludunt illorum temporum, nec super terrena Ierusalem impleta noscuntur: sic et hic loquitur Dominus ad eos, qui persequuntur quod  iustum est, iuxta illud quod alibi dicitur: Quere pacem, et persequere eam ; et iterum: Hospitalitatem persequentes [Al. sequentes] . Et querunt Dominum, ut ex prioribus coniiciat presentia: cum multo difficiliora iam facta sint, hec que promittuntur, futura non dubitent. Porro iuxta LXX persecutoribus iustitie dicitur, ut aspiciant in robustissimam petram, quam exciderunt, et foueam laci quam foderunt, id est, Dominum Saluatorem, de quo Apostolus loquitur: Petra autem erat Christus . Et alibi scriptum est: Statuit supra petram pedes meos . Et iterum: In petra exaltauit me. Huius enim latus lancea perfoderunt, de quo exiuit sanguis et aqua, et huius foderunt manus et pedes, dicente ipso Domino  Saluatore: Foderunt manus meas et pedes meos, dinumerauerunt omnia ossa mea . Possumus excisam petram, sepulcrum dicere Saluatoris, in quo conditus est, et resurgens a mortuis, innumerabiles filios genuit. Et appellatus est Abraham, id est, pater multarum gentium. Sicut Sara prius sterilis, interpretatur Ecclesia, que alio nomine appellatur Sion, quam Dominus consolatus est, et posuit deserta eius quasi paradisum. Plures enim 586 filii deserte, magis quam eius que habet uirum. Quodque dicitur: Et ea que ad Occidentem sunt, ponam in paradisum Domini, siue in hortum Dei, significat illud, quod sedentibus in tenebris et umbra mortis lux repentina surrexit. Pro paradiso, in cuius loco nos delicias uertimus, in Hebraico ponitur  EDEN , de quo in principio Geneseos scriptum est. Et hoc notandum, quod in Sion, que comparatur paradiso Dei, aliud esse non debeat, nisi gaudium et letitia, confessio et uox laudis, ut quod in celis facturi sunt sancti cum Angelis Dei, hoc etiam in terra iugi in Domini laude meditentur.

 Attendite ad me, populus meus, et tribus mea, me audite: quia lex a me exiet, et iudicium meum in lucem populorum requiescet. Prope est iustus meus egressus est saluator meus: et brachia mea populos iudicabunt. Me insule exspectabunt, et brachium meum sustinebunt. LXX: Audite me, audite me, populus meus, et reges, ad me attendite: quia lex a me egredietur, et iudicium meum in lucem [a 11Kb] gentium. Appropinquat cito iustitia mea, et egredietur sicut lux salutare  meum: et in brachio meo gentes sperabunt. Me insule exspectabunt, et in brachio meo sperabunt. Semel in Hebraico dicitur: Attendite, secundo iuxta Septuaginta, audite me, audite me; ut doceat nos et auribus corporis, et sensu anime audire debere. Prouocaturque gentium multitudo, que est populus Dei, ut diligenter audiat que dicuntur, de quo Zacarias: Confugient, inquit, gentes multe ad Dominum, et erunt ei in populum . Siue ut  quidam uolunt, populus appellatur reliquie ex Isrel credentium; et tribus, siue gentes, hi qui crediderunt ex multitudine nationum, dicente nationibus Moyse in Deuteronomii Cantico: Letamini gentes cum populo eius . Pro tribu, quam nos interpretati sumus, Theodotio, genus: Symmachus, gentem: LXX, reges, transtulerunt. Nos enim sumus, et tribus, et gens, et genus Domini regale et sacerdotale, qualis fuit et Abraham, qui rex appellatus est, et ceteri sancti, de quibus scriptum est: Nolite tangere Christos meos . Quid est quod iubetur audire? Quia lex, inquit, a me egredietur, et iudicium meum in lucem populorum, siue gentium. Hic lex Euangelii 587 ostenditur spiritualis, que exiet de Sion; non Moysi,  que olim in Sina data est; iudiciumque [b 1Kb] meum in lucem gentium procedet, per quod statuit atque decreuit omnes gentes esse saluandas. Ac ne forsitan putaremus longo post tempore quod promisit esse uenturum, infert, prope est iustus meus, siue iustitia. Christus enim a Patre factus est nobis sapientia et redemptio , sanctitas ac iustitia, et omnia quibus uirtus nominibus appellatur. Pulchreque dicitur, iustitia processura, ut nequaquam una gens, sed omnis saluetur orbis. Quod autem Saluator, siue salus, quod Hebraice dicitur [c 11Kb] iehsu, appelletur Filius Dei, qui missus a patre est, Simeon tenens puerum in ulnis suis, loquitur: Nunc dimittis seruum tuum, Domine, quoniam uiderunt oculi mei salutare tuum, quod preparasti in conspectu omnium  populorum, lumen in reuelationem gentium  Quodque sequitur: Et brachia mea populos iudicabunt. Siue iuxta LXX, et in brachio meo gentes sperabunt, uel hoc significat, quod omnes uirtute illius iudicentur, uel quod in Christum, qui est brachium et fortitudo Dei, omnes crediture sint nationes. Dicitur et in alio loco: Tuum brachium cum potentia. Confortetur manus tua, et exaltetur dextera tua . Et iterum: Cantate Domino canticum nouum: saluabit sibi dextera eius, et brachium sanctum illius . Dextera enim et brachium Domini, ipse est qui prius perditos saluauit sibi, ut nullus periret de his quos ei Pater dederat . Quod autem insule, uel anime Sanctorum, que in persecutionibus mundi istius firma  in Deum solidate sunt fide, uel Ecclesiarum ex gentibus multitudo dicatur, crebro exposuimus. Et sicut brachium Domini, Saluatorem: sic brachia eius que populos iudicent, omnes sanctos possumus intelligere, in quibus Deus mundum iudicabit.

 Leuate in celos oculos uestros, et uidete sub terram deorsum: quia celi sicut fumus liguescent, et terra sicut uestimentum atteretur: et habitatores eius sicut hec interibunt. Salus autem mea in sempiternum  erit, et iustitia mea non deficiet. LXX: Leuate in celum oculos uestros, et inspicite terram deorsum, quoniam celum sicut fumus firmatum est. Terra autem 588 sicut uestimentum ueterascet, et habitatores eius sicut hec morientur. Salutare autem meum in sempiternum erit, et iustitia mea non deficiet. Hoc est quod Dominus loquitur in Euangelio: Celum et terra transibunt: uerba autem mea non preteribunt . Et Dauid in psalmo canit: A principio tu, Domine, terram fundasti, et opera manuum tuarum sunt celi. Ipsi peribunt, tu autem permanes, et omnes sicut uestimentum ueterascent; et sicut pallium inuolues eos, et mutabuntur . Ex quo ostenditur, perditionem celorum non interitum sonare, sed mutationem in melius. De quibus  dicitur: Erit celum nouum, et terra noua: que ego faciam permanere in conspectu meo . Si enim de sanctis scriptum est: [a 1Kb] Omnes quidem dormiemus, sed non omnes immutabimur : et in quatuor psalmorum titulis egitur: Pro his qui immutabuntur: quanto magis hoc de celo ac sole stellisque credendum est, quando luna solis lumen accipiet et sol septuplo fulgore rutilabit? Unde et omnis creatura congemiscit et parturit, exspectans reuelationem filiorum Dei, ut mutetur in melius . Et non solum anime hominum, que immortales sunt: sed et corpora commutentur in glorificatam substantiam. Oportet enim corruptiuum hoc induere incorruptionem, et mortale hoc induere immortalitatem . Cum autem  celum ueterascat et terra, consequenter et ea que celi circulo continentur, et homines, qui sunt habitatores terre, sicut hec morientur: non in interitum sui, sed in [b 1Kb] abolitionem uilitatis antique, et innouationem future glorie; quando fulgebunt iusti sicut sol ; et abeuntibus preteritis atque antiquis, facta fuerint omnia noua. Quidam perire et ueterascere, pro abolitione et morte accipiunt. Iuxta illud quod in catholica Epistola legimus: Celi qui nunc sunt et terra, eodem uerbo reseruata sunt igni. Et iterum: Elementa ardentia soluentur . Que quidem et philosophorum mundi opinio est, omnia que cernimus igni peritura. Unde et Apostolus: Pertransit, ait, figura mundi huius, contemplantibus nobis, non ea que uidentur,  sed que non uidentur. Que enim uidentur, temporalia sunt: que autem non uidentur, eterna . Tale quid et Ioannes apostolus scribit: Mundus 589 pertransit, et desiderium eius . Et in Hebraico dicitur: Celi sicut fumus liquescent. Siue iuxta Aquilam et Symmachum, comminuentur in nichili, et in salis modum conterentur et euanescent, quorum prior dixit, [c 61Kb] ; alter, ; quod a comminutione et deliquio salis trahere manifestum est. Pro quo miror quid dicere uoluerint Septuaginta, celum sicut fumus firmatum est: si enim firmitas pro robore accipitur, quomodo fumo quod firmum est, comparatur? Nisi forsitan possumus hoc dicere, quod omnis celorum firmitas et robur et fortitudo, uento inanissimo et fumo, qui in auras soluitur, cequetur iuxta Ecclesiasten: uanitas uanitatum, et omnia uanitas . Illudque dicendum, quod si celum et terra peribunt atque ueterascent,  qua consequentia habitatores eius sicut ista moriantur atque dispereant; cum animas esse perpetuas, et resurrectura corpora nouerimus? Ex quo perspicuum est, celum et terram non perire, et in nichili redigi; sed in melius commutari.

 Audite me qui scitis iustum, populus [uulg. addit meus]: lex mea in corde eorum. Nolite timere opprobrium hominum, et blasphemias eorum ne metuatis. Sicut enim uestimentum, sic comedet eos uermis: et sicut lanam, sic deuorabit eos tinea. Salus autem mea in sempiternum erit, et iustitia mea in generationes generationum. LXX: Audite me qui scitis iudicium, populus meus: cuius lexmea in corde eorum. Nolite timere opprobrium hominum, et contemptu eorum ne uincamini. Sicut enim uestimentum consumentur  tempore, et sicut lane comedentur a tinea. Iustitia autem mea in eternum erit, et solus mea in generationes generationum. Qui supra dixerat: Lex a me egredietur, et iudicium meum in lucem gentium: nunc ad eosdem loquitur, qui sciunt iudicium eius, et legem illius habent in cordibus suis, ut omnia cum iudicio faciant, et habeant legem quam per Ieremiam Dominus pollicetur, dicens : Statuam testamentum nouum, non iuxta testamentum quod disposui patribus eorum: sed statuam testamentum, dans leges meas 590 in mentibus eorum: et super cor eorum scribam eas; et ero eorum Deus, et ipsi erunt populus meus: ut nequaquam uiuant iuxta litteram, sed iuxta spiritum, instaurantes naturalem legem in cordibus suis, de qua scribit et  Apostolus: Cum enim gentes, que non habent legem, naturaliter ea que legis sunt faciunt: isti legem non habentes, sibi ipsi sunt lex, qui ostendunt opus legis scriptum in cordibus suis . De qua lege  significatur in psalmo: Os iusti meditabitur sapientiam, et lingua eius loquetur iudicium. Lex Dei eius in corde illius: et non supplantabuntur gressus eius . Et quia sciebat spiritus prophetalis, multas persecutiones credentibus fore, exhortatur eos ad fortitudinem, immo ad contemptum eorum qui eos persecuturi sunt. Quod et Dominus in Euangelio loquebatur: Nolite timere eos qui occidunt corpus, animam autem non possunt occidere: sed potius eum timete, qui potest animam et corpus perdere in gehennam . Et in alio loco: Gaudete, cum omne malum dixerint aduersum uos mentientes . Sicut enim uestimentum consumitur uerme, uel tempore; et sicut lane a tinea deuorantur: sic omne persecutorum opprobrium cum  persecutoribus pertransibit. Unde et Apostoli gloriabantur, quod digni essent habiti pro Domino pati contumelias . Gloriabantur autem, quia salus et iustitia Domini, que eis uictoriam et premia repromiserat, id est, Dominus atque Saluator permaneat in eternum, siue in utraque generatione prioris populi et posterioris, qui aduentum illius receperunt, de quo et supra dicitur: Prope est iustus meus, egressus est saluator meus.

 Consurge, consurge; induere fortitudine brachium Domini. Consurge sicut in diebus antiquis in generationibus seculorum. Numquid non tu percussisti superbum, uulnerasti draconem? Numquid non tu siccasti mare, aquam abyssi uehementis, qui posuisti profundum maris uiam, ut transirent liberati?  Et nunc qui redempti sunt a Domino, reuertentur et uenient in Sion laudantes; et letitia sempiterna super capita eorum: gaudium et letitiam tenebunt, fugiet 591 dolor et gemitus. LXX: Exsurge, exsurge  Ierusalem ** et induere fortitudine brachii tui. Exsurge sicut in principio diei, sicut generatio sempiterna. Nonne tu es que excidisti latitudinem, dissoluisti draconem? Nonne tu es que desertum fecisti mare, aquas abyssi multas: que posuisti profundum maris uiam transitus, his qui fuerant liberati et redempti? A Domino enim reducentur, et uenient in Sion cum letitia et exsultatione eterna. In capite enim eorum laus et letitia apprehendet eos. Fugiet dolor et meror et gemitus. Nomen Ierusalem, quod hic a LXX additum est, nec in Hebreo habetur, nec ullus trium Interpretum  posuit, unde obelo prenotandum est, et sic cum superiori sensu sequens capitulum copulandum. Dominus credentes in se fuerat cohortatus, dicens: Nolite timere opprobrium hominum, et blasphemias eorum ne metuatis. Salutemque suam et iustitiam sempiternam eis promiserat in auxilium, que non est alia preter Christum, brachium Domini, de quo supra dixerat: Et in brachium meum gentes sperabunt. Unde populus loquitur ad brachium Domini, et eius deprecatur aduentum, et promissum implorat auxilium dicens: Consurge, consurge: induere fortitudine, brachium Domini. Consurge sicut in diebus antiquis, et omnem tuam exerce fortitudinem, ut qui per multa secula Sanctos tuos de periculis liberasti,  etiam nos tua fortitudine protegas. Tu es enim qui percussisti superbum, uulnerasti draconem, regem uidelicet Aegypti Pharaonem, qui et in Ezechiel draco magnus appellatur . Tu siccasti mare Rubrum, ut per aquas uehementissimas, et profunda maris, uiam tuus populus reperiret, et Aegyptios fugeret persequentes. Qui igitur ista fecisti: nunc quoque redemptos et liberatos sanguine tuo, reduc in Sion, et in celestem Ierusalem, siue in Ecclesiam quam tibi tuo sanguine preparasti: in qua cum fuerint, gaudebunt letitia sempiterna, et dicent: Domine, ut scuto bone uoluntatis tue coronasti nos . Habebunt enim gaudium atque letitiam, fugiente dolore et gemitu. Hoc iuxta Hebraicum. Ceterum iuxta LXX Ierusalem, id est, peccatrix  anima prouocatur ut induat fortitudinem brachii sui, et priora assumat opera, sicut fuerat antequam caderet: quando in die uersabatur et luce. Tu es enim, inquit, que superasti latam et 592 spatiosam uiam que ducit ad mortem: et dissipasti draconem, colubrum tortuosum: de quo et in Psalmis legitur: Tu contriuisti capita draconum in aquis . Memento prioris fortitudinis tue, quod seculi huius calcaueris mare, et illud feceris esse desertum, et uiam repereris in mediis fluctibus. Unde et Apostolus Petrus per mare huius seculi transiuit ad Dominum, et qui fide ambulabat, cepit infidelitate mergi: nisi quod dextera Domini sustentatus est. Sicut igitur prior uictoria Domino auxiliante concessa est: sic et reuersis post penitentiam, et audientibus:  Numquid qui cadet, non surget? dicit Dominus . Et, Conuertimini ad me, filii conuertentes; et ego sanabo contritiones uestras , ipse porriget manum, et reducet eos in Sion, speculam culmenque uirtutum, cum gaudio atque letitia sempiterna, et ponet in capite eorum laudem atque letitiam. Sapientis enim oculi in capite eius; et hanc habebunt coronam, istoque diademate protegentur, ut semper gaudeant et laudent Dominum, quia pro dolore, merore et gemitu successerint gaudia.

 Ego, ego ipse consolabor uos. Quis tu, ut timueris [uulg. timere] ab homine mortali, et a filio hominis, qui quasi fenum ita arescet? Et oblitus es Dei factoris tui, qui tetendit celos, et fundauit terram: et formidasti iugiter tota die a facie furoris eius, qui te  tribulabat; et parauerat ad perdendum. Ubi nunc est furor tribulantis? Cito ueniet gradiens ad aperiendum, et non interficiet usque ad internecionem: nec deficiet panis eius. Ego autem sum Dominus Deus tuus, qui conturbo mare, et intumescunt fluctus eius: Dominus exercituum nomen meum. Posui uerba mea in ore tuo: et in umbra manus mee protexi te, ut plantes celos et fundes [uitiose erat effundas] terram, et dicas ad Sion: Populus meus es tu. LXX: Ego sum, ego sum ipse qui consolor te. Scito que fueris et timueris ab homine mortali, et a filio hominis, qui quasi fenum arefacti sunt, et oblitus es Dei factoris tui: qui fecit celum, et fundauit terram, et timebas semper cunctis diebus faciem furoris tribulantis te, sicut cogitauit auferre  te; et nunc ubi est furor tribulantis te? Cum enim salua facta fueris, non stabit, neque permanebit + et non occidet in corruptionem, et non deficiet panis eius ** quia ego Deus tuus qui conturbo mare, et sonare facio fluctus eius. Dominus sabaoth nomen mihi. Ponam uerba 593 mea in ore tuo, et in umbra manus mee protegam te: in qua statui celum, et fundaui terram; et dicet Sion, populus meus es tu. Credentium populus brachium Domini, qui ipse est Dei uirtus Deique sapientia, fuerat deprecatus, ut consurgeret, et sibi preberet auxilium, et illo pugnante pro sanctis, gaudium atque letitiam, fugato dolore et gemitu, possiderent. Itaque uel brachium Domini, uel Dominus ipse respondit: Ego sum, ego sum; et nequaquam per Prophetas, sed ipse uos consolabor: Deus misericordiarum,  et Pater totius consolationis. Mirorque quomodo, me dicente supra: Nolite timere opprobrium hominum et blasphemias eorum ne metuatis, timueritis persecutorum rabiem, et nescieritis eos esse mortales, qui instar feni arescunt repente, et pereunt. Et certe eo tempore quo illos metuebas, oblitus es Domini factoris tui. Si enim mei semper memoria in tuo fuisset corde uersata, numquam timuisses homines, qui in cinerem dissoluendi sunt. Et cuius oblitus es? Dei qui celos incredibili uirtute suspendit, et terram stabili mole fundauit. Et timuisti aduersarios tuos, non ad breue, quod poterat tibi aliqua ex parte concedi; sed iugiter et tota die, ut cum haberes lumen fidei, tenebre te formidinis possiderent, et eius qui te putabat esse periturum.  Ubi est ergo nunc persecutorum superbia? Ubi potentia secularis, qua in te ore rabido seuiebant? Cito ueniet filius meus, gradiens et conculcans aduersarios tuos, ut aperiat tibi uiam uictorie: siue ut inferos reseret, qui non interficiat usque ad internecionem; sed uelit saluare conuersos. Denique panis illius, qui interpretatur, Euangelio probante, doctrina, nunquam deficiet, sed semper uolentibus ad uescendum patebit. Simulque apostropham facit ad Filium, quem cito promittit esse uenturum, et cuius panem dicit esse perpetuum: quod ipse sit iuxta dispensationem carnis assumpte Dominus Deus eius, qui conturbari faciat mare, et intumescere fluctus eius, ut aduersum seruos suos persecutorum infletur superbia, que iterum, auxiliante Domino,  conquiescat. Dicitque, quod posuerit uerba sua in ore eius. Quidquid enim Filius loquitur, uerba Patris sunt, et in umbra manus sue protexerit eum. Et idcirco protectus sit ut plantet celos nouos, et fundet terram 594 nouam, et dicat ad Sion, hoc est, ad Ecclesiam: Populus meus es tu. Ergo Sion non est alia, nisi populus Dei. Symmachus in eo loco, ubi nos diximus, Cito ueniet gradiens ad aperiendum, et non interficiet usque ad internecionem, ita interpretatus est: Cito infernus aperietur, et non morietur in corruptionem, subauditur Christus, qui in quinto decimo psalmo loquitur: Non derelinques animam meam in inferno, nec dabis sanctum tuum uidere corruptionem. In eo quoque loco ubi  nos iuxta Hebraicum et Aquilam uertimus: Posui uerba mea in ore tuo, et in umbra manus mee protexi te, ut plantes celos, et fundes terram, et dicas ad Sion: populus meus es tu, ille sic transtulit: Ponam uerba mea in ore tuo, et in umbra manus mee protegam te, in qua plantaui celum, et fundaui terram, et ut dicam Sion: populus meus es tu. Iuxta LXX, ad omnem credentium dicitur animam, quia creata ad imaginem et similitudinem Dei, suam ignorauerit dignitatem; sed timuerit hominem et filium hominis, qui solum potest corpus occidere, et immortalem se esse nescierit, nec dixerit cum Propheta: Dominus illuminatio mea et saluator meus, quem timebo? Dominus protector uite mee, a quo trepidabo ? Et iterum: Dominus adiutor meus,  non timebo quid faciat mihi homo. Dominus auxiliator meus, et ego despiciam inimicos meos . Quid sit autem homo, alio uersiculo demonstratur: In Domino sperabo: non timebo quid faciat mihi caro . Unde et nunc dicitur: Timuisti ab homine mortali, et a filio hominis, qui sicut fenum arefacti sunt. Omnis enim caro fenum, et omnis gloria eius quasi flos feni , et territa iudicis potestate, oblita es quod ipse esset protector tuus, qui celum fecit et terram, et omnia elementa que cernimus; uel eos celos qui portant imaginem supercelestis, et eam terram que sementem Domini multiplicat. Illud autem || quod supra dicitur: Et non occidet in corruptionem, et non deficiet panis eius, de Theodotionis editione ex Hebraico additum  est. Ipse conturbat mare, et sonare facit fluctus eius cui et in Psalmis canitur: Tu dominaris fortitudini maris et commotionem fluctuum eius tu mitigas . In Ieremia quoque scriptum est: Me non timebitis, dicit Dominus, et a facie mea non formidabitis, qui posui arenas terminum mari, preceptum sempiternum quod non preteribit ? Turbata sunt maria, quando sagena 595 Domini extraxit piscium multitudinem . Et posuit Dominus uerba sua in ore credentis, et in umbra manus sue protexit eum. Qui et in Euangelio loquitur: Quando tradiderint uos, nolite cogitare, quomodo aut quid loquamini; dabitur enim uobis in illa hora quid loquamini. Non enim uos estis qui loquimini; sed spiritus patris uestri, qui loquitur in uobis . Et in alio loco dicit ad iustum: Dilata os tuum et implebo illud . Et iterum: Aperi os tuum uerbo Dei: Dominus enim dabit uerbum euangelizantibus uirtute multa. Unde ad interiorem Ieremie hominem loquitur Deus, postquam tetigit os eius: Ecce ego dedi sermones meos in ore tuo . Qui poterat cum Psalmista canere: Misit in ore meo canticum nouum, hymnum Deo nostro . Quis autem hec operatus est omnia, nisi Dominus atque Saluator, qui celum fecit et terram, et dicit Sion: Populus meus es tu? Quod proprie Ecclesie conuenit de gentibus congregate. Et in Osee credentibus pollicetur, dicens: uocabo non  populum meum, populum meum: et ipse dicet mihi: Deus meus es tu .

 Eleuare, eleuare, consurge Ierusalem, que bibisti de manu Domini calicem ire eius: usque ad fundum calicis soporis bibisti, et potasti usque ad feces. Non est qui [a 1Kb] sustentet eam, ex omnibus filiis quos genuit: et non est qui apprehendat manum eius, ex omnibus filiis quos enutriuit. Duo sunt que occurrerunt tibi, quis contristabitur super te? uastitas et contritio, et fames, et gladius: quis consolabitur te? LXX: Exsurge, exsurge, eleuare Ierusalem, que bibisti de manu Domini calicem furoris eius. Calicem enim ruine furoris ebibisti et euacuasti: et non erat qui consolaretur te ex omnibus filiis tuis quos genuisti; et non erat qui apprehenderet manum tuam:  neque ex omnibus filiis tuis, quos exaltasti. Duo hec contraria tibi: quis contristabitur tecum? ruina et contritio, fames et gladius: quis consolabitur te? Ierusalem et Sion esse sepe docui: quarum Sion, que interpretatur specula, eo quod in monte sita sit, arx uocatur: reliqua autem urbis pars, Ierusalem dicitur, que prius appellabatur Iebus et Salem: quam nunc 596 Propheta cohortatur ut surgat, que prius negatione corruerat, dicens in Domini passione: Crucifige, crucifige talem: non habemus regem nisi Cesarem : et agat penitentiam, et captiuitatis sentiat malis, cur suum offenderit Creatorem. Solent medici amarissimam antidotum, que ex gustu nomen accepit, dare stomacho nauseanti, ut noxios humores euomat,  et possit coctos cibos atque digestos in aluum transmittere, quos flegmatum magnitudo digeri non sinebat. Igitur et Ierusalem, que bibit de calice furoris Domini, et de eius, quem Symmachus craterem interpretatus est, et quem iuxta Geneseos librum, Ioseph in sacculo fratris Beniamin iussit abscondi , iubetur de ebrietate consurgere, eo quod biberit, et uacuefecerit, et potauerit eum usque ad feces: quod tres uno indicauere sermone, [b 23Kb] . Hic est calix de quo in Psalmis legimus: Calix in manu Domini uini meri plenus mixto. Et inclinauit ex hoc in illud, uerumtamen fex eius non est exinanita: bibent omnes peccatores terre . De quo et ad Ieremiam Deus loquitur: Sume calicem uini meri de manu mea: et  propinabis cunctis gentibus, ad quas ego mittam te. Et bibent et uoment, et insanient a facie gladii, quem ego mittam in medio eorum . Cumque aliis gentibus, et Ierusalem, urbibusque Iudee propinasse se dicat, infert: Sic dicit Dominus Omnipotens Deus Isrel: Bibite et inebriamini, et euomite: et cadite a facie gladii, quem ego mittam in  medio uestri . Et notandum quod calix iste furoris Domini, gladius eius sit, qui in medio mittitur peccatorum. In quo questio nascitur: quomodo post potum, ebrietatem uomitumque et ruinam, in Ieremia dicatur Ierusalem non posse consurgere, et nunc per Isaiam loquatur ad eam: Eleuare, eleuare, consurge Ierusalem. Que ita soluitur: Quamdiu quis bibit calicem, et inebriatur, et insanit, uomitque, et corruit, non eum posse consurgere, necdum enim epotauit calicem Domini, nec peruenit ad feces, ut eum usque ad fundum biberit. Nunc autem ad Ierusalem de preterito dicit tempore: que bibisti de manu Domini calicem 597 furoris eius: et non, que bibis. Simulque considerandum, quod non propheta, non Apostolus exinde fuerit in Iudea, qui  eam consolatus sit, et apprehenderit manum eius, et iacentem eleuauerit. Ex quo manifestum est, quod post ultimam captiuitatem ista dicantur: alioquin in Babylone et post Babylonem, Ezechiel et ceteros Prophetas habuisse eam, narrat historia. Quod autem dicit: Duo sunt, que occurrerunt tibi, siue duo hec contraria tibi: quis contristabitur super te? Et pro duobus, infert quatuor: uastitatem et contritionem, famem et gladium: illi simile est quod in Psalterio [c 1Kb] canitur: Semel locutus est Deus, duo hec audiui: quia potestas || Dei est, et tibi, Domine, misericordia: quia tu reddes unicuique iuxta opera sua . Et ibi enim semel loquitur Deus, quod omnipotens sit, et duo audit Propheta, quod omnipotentia illius in utraque parte preualeat, ut et  penitentibus tribuat misericordiam, et permanentibus in peccato reddat supplicia que merentur. Iuxta quod et in alio loco duo occurrerunt Ierusalem, que singula bina habent. Ruinam enim, siue uastitatem sequitur contritio: famem et gladium interitus. Possumus hec iuxta anagogen, et super anima intelligere peccatrice, que nolens bibere calicem furoris Domini, dicit in psalmo: Domine, ne in furore tuo arguas me, neque in ira tua corripias me . Si autem biberit, bonum est ei sua sentire supplicia, et audire Dominum dicentem: Cum ira furoris mei transierit, rursum curabo. Et alibi: Numquid qui cadit non resurget, dicit Dominus ?

 Filii tui proiecti sunt, dormierunt in capite omnium uiarum, sicut oryx illaqueatus: pleni  indignatione Domini, increpatione Dei tui. LXX: Filii tui indigentes et dormientes in capite omnium uiarum: sicut beta semicocta, pleni furoris Domini, et deficientes a Domino Deo. Pro beta semicocta, reliqui interpretes, orygem captum et illaqueatum, transtulerunt, qui Hebraice appellatur THO , quod genus bestie nascentis in eremo, [d 1Kb] inter munda animalia [e 1Kb] in Leuitico  et Deuteronomio ponitur. Pro quo LXX Syra lingua opinati sunt thoreth, que dicitur beta. 598 Hoc de nomine transeamus ad sensum. Filii tui sicut oryx uenatorum laqueis irretitus, dormierunt in compitis et plateis, et super nudam humum nuda membra ponentes, indignationem Domini et increpationem Dei sui, propriis miseriis indicarunt. Porro iuxta Septuaginta: qui noluerint habere diuitias spirituales in omni uerbo, et scientia, et operibus bonis; sed fuerint pauperes qui non sustinent comminationem, nequaquam habitabunt in domibus, que uirtutibus exstruuntur, sed in principiis uiarum, et in exitu tangentes omnia, et omnia relinquentes. Qui recte dormire dicuntur illo somno, de quo scribitur: Dormierunt somnum suum, et inuenerunt nichil . Quo somno consopiuit eos rex Assyrius. Et comparantur bete semicocte, quod genus oleris est uilissimi et fragilissimi. De quibus oleribus puto illud in Psalmis dici: Ne zeleris in malignantibus, neque emuleris facientes iniquitatem. Quoniam sicut fenum uelociter arescent, et sicut olera herbarum cito decident . Est enim egrotantium cibus. Qui semel incredulus est, appellatur beta cruda. Qui autem simplici contentus fide, absque ratione et dogmatum ueritate facit opera iustitie, potest dici beta cocta. Porro qui inter uitia atque uirtutes medius fluctuat, et duplici corde accedit ad seruitutem Dei, iste rectissime uocatur beta semicocta, ad quem et in Apocalypsi Ioannis loquitur Deus: Utinam aut calidus esses aut frigidus: nunc autem quia tepidus es,  euomam te . Qui tepidi et dormientes, pleni sunt furoris Domini, et dissoluti, siue deficientes per Dominum Deum: non quo Dominus dissolutionis eorum causa sit, qui mortem non fecit, nec delectatur in perditione uiuentium: sed quo qui in Lege peccauerint, per Legem iudicentur, que operatur iram Dei his qui preuaricatores eius sunt.

 Idcirco audi hec, paupercula et ebria non a uino. Hec dicit dominator tuus Dominus et Deus tuus, qui pugnauit pro populo suo: Ecce tuli de manu tua calicem soporis, fundum calicis indignationis mee: non adiicies ut bibas illum ultra. Et ponam illum in manu eorum, qui te humiliauerunt, et dixerunt anime tue: incuruare 599 ut transeamus, et posuisti ut terram corpus tuum, et quasi uiam pertranseuntibus.  LXX: Propterea audi, humiliata et ebria non a uino. Sic dicit Dominus Deus qui iudicat populum suum: Ecce tuli de manu tua calicem ruine, furoris mei: et non adiicies bibere illum ultra: et dabo eum in manus eorum, qui te inique oppresserunt, et humiliauerunt: qui dixerunt anime tue, inclinare ut transeamus, et posuisti equalia terre media tua a foris transeuntibus. O Ierusalem, cui dixi: Eleuare, eleuare, consurge, et age penitentiam: quia bibisti de  manu Domini calicem furoris eius, et epotasti eum usque ad feces: et filii tui, qui in toto orbe dispersi sunt, ductique captiui iacuerunt in plateis, et in capitibus uiarum; scito te esse pauperculam et humiliatam, et ebriam, non a uino, sed furore Domini. Idcirco si egeris penitentiam, et eleuata surrexeris, scies calicem soporis et ruine: siue iuxta Symmachum et Theodotionem, lacerationis et commotionis, de manu tua esse tollendum: et condy, pro quo et in hoc loco Symmachus craterem interpretatus est, te ultra non esse bibituram: sed tradendum aduersariis tuis, qui dixerunt anime tue, incuruare, ut transeamus: illisque dicentibus, uoluntate propria incuruata es. Et posuisti quasi terram corpus, siue dorsum: uel iuxta Septuaginta, media et ceruices tuas  foris transeuntibus. Hoc iuxta historiam dictum sit, quod Ierusalem si eleuare se uoluerit, atque consurgere, nequaquam bibat calicem furoris Domini, nec patiatur ultra que prius sustinuit. Ceterum ut ueniamus iuxta Septuaginta ad intelligentiam spiritualem, anime dicitur humiliate uitiis, et ebrie perturbationibus, ut sciat Dominum habere se iudicem, et de omnibus reddituram se esse rationem. Quod si fuerit ad meliora conuersa, auferendum calicem ruine de manibus eius, et craterem furoris Domini, qui supplicia continebat, de quo et Ezechiel dicit ad Ierusalem: Calicem sororis tue Samarie bibes profundum et latum, ut inebrieris , tradendum in manibus eorum, qui eam humiliauerant. Haud dubium quin aduersarias significet potestates, que  dixerunt anime illius: incuruare, ut transeamus. In quo pariter annotandum, quod non eam incuruauerint, nec uim fecerint, ut prius erecta inclinaretur in terram: sed proprio arbitrio dereliquerint. Illa autem 600 uoluntate sua posuerit ceruices uel dorsum, siue totum corpus suum, non intus, sed foris, his qui eam conculcauerint. Tale quid et in Euangelio legimus , quia decem et octo annis Satanas incuruauerat mulierem, quam Dominus ad statum pristinum erexit, ut posset dicere: Leuaui oculos meos in montes, unde ueniet auxilium mihi ; et: Ad te leuaui oculos meos, qui habitas in celo .

 Consurge, consurge, induere fortitudine tua, Sion: induere uestimentis glorie tue,  Ierusalem ciuitas Sancti: quia non adiiciet ultra, ut pertranseat per te incircumcisus et immundus. LXX: Exsurge, exsurge,  Sion: ** induere fortitudine tua, Sion, et induere gloria tua, Ierusalem ciuitas Sancta. nequaquam ultra adiiciet, ut pertranseat per te incircumcisus et immundus. Rursum et in hoc loco nomen Sion, ut superius a LXX, additum est, et idcirco iugulatum ueru. Cui ergo supra  dixerat: Eleuare, eleuare, consurge, Ierusalem: nunc eidem loquitur:  Consurge, consurge, induere fortitudine tua, Sion. Que sit autem Sion, sequens uersus ostendit: Induere uestimentis glorie tue, Ierusalem. Hoc diximus, ut Ierusalem et Sion unam probemus urbem. Precipiturque ei, ut lugubria uestimenta deponat, et induatur his que habuit antequam biberet de manu Domini calicem furoris. Appellaturque ciuitas sanctuarii, hoc enim sonat CODES  propter templum, quod in ea conditum fuit. Siue Sancti, propter notitiam Dei: uel sancta, quia sola in orbe terrarum acceperat legem. Unde et post resurrectionem Saluatoris apparuerunt corpora mortuorum in ciuitate sancta. Que utique propter blasphemiam et missas in Dominum manus, sancta esse non poterat . Quodque promittitur, si surrexerit post ruinam,  et induta fuerit fortitudine et gloria sua, nequaquam ultra transiturum per eam incircumcisum et immundum, hoc significat, quod et Paulus Apostolus dicit: Que participatio iustitie cum iniquitate? Que societas luci ad tenebras? Que conuentio Christi ad Belial? Que pars fideli cum infidele? Quis consensus templo Dei cum idolis ? Que quidem, ut exponere cepimus, et ad anime statum uniuersa referuntur. Quod si per penitentiam pristinum robur receperit, uocetur habitaculum Sancti, et fiat Templum Dei, et nequaquam 601 per eam incircumcisus et immundus transeat. De quibus dictum est: Ab occultis meis munda me, Domine, et ab alienis parce seruo tuo. Si mei non fuerint dominati, tunc immaculatus ero, et emundabor a delicto maximo  . Omnia autem que promittuntur Sion et Ierusalem, non ut Iudei somniant ad lapides illius et cineres fauillasque dicuntur, ut instauretur in pristinum statum: sed ad populum Ierusalem, qui occidit Prophetas, et lapidauit eos, qui ad se missi erant , et ad extremum etiam in Dei filium misit manus. Qui corruens in passione Christi, in resurrectione illius suscitatus est: quando multa millia crediderunt de Iudeis, et reliquie salue facte sunt. Eadem et de Ecclesia possumus dicere, que uisio pacis et specula, si in heresim corruerit, iubetur exire et pristine fidei ornamenta suscipere. Et si fuerit suscitata, sanctitatis ei et continentie premia promittuntur, ut nequaquam per eam transeat incircumcisus et immundus. Quod non ad carnis  concisionem atque preputium, sed [a 1Kb] ad operum immunditiam, siue munditiam referri potest, ut incircumcisos et immundos uocemus, qui corporis uoluptati et libidini seruiunt. Denique ad circumcisos  carne, non spiritu loquitur Ieremias: Omnes gentes incircumcise carne sunt: filii autem Isrel incircumcisi sunt cordibus suis . Et beatus Apostolus de uirginitate et continentia ac nuptiis disputans, iecit in medio: Circumcisus aliquis uocatus est, non adducat preputium. In preputio uocatus est, non circumcidatur . Quod mihi uidetur aliis uerbis dicere: Absque uxore uocatus est, et crediderit, non ducat uxorem. uel econtrario: habens uxorem, in Christum credidit, nequaquam diuortium faciat. Quem sensum, non solum in circumcisione et in preputio, sed in libertate ac seruitute custodit, ut liberos uocet uirgines et continentes, seruos qui uxori debitum reddant. Neque enim [b 60Kb] potestatis nostre est preputium 602 adducere post  circumcisionem, iuxta eos qui in Machabeorum libro dicuntur sibi fecisse preputia: quod de nascentibus filiis, et non de patribus dicitur. Aut qui liber uocatus est, magis seruus est Christi , cum in Christi baptismate nulla sit differentia Iudei, ethnici, Greci, et Barbari, uiri et mulieris, liberi ac serui.

 Excutere de puluere: consurge sede, Ierusalem: solue uincula colli tui, captiua filia Sion. Quia hec dicit Dominus: Gratis uenundati estis, et sine argento redimemini. LXX: Excute puluerem, et exsurge, Ierusalem. Solue uinculum colli tui, captiua filia Sion. Quia hec dicit Dominus: Gratis uenundati estis, et sine pecunia redimemini. Nequaquam ad Ierusalem, id est, ad ruinas lapidum illius, et cineres  ac fauillas Prophete esse sermonem, sed ad populum qui habitet in ea, et quod propter effeminationem animi filia nominetur, sequens uersus ostendit, in quo ait: Solue uincula colli tui, captiua filia Sion. uere enim captiuus est populus Iudeorum, qui usque hodie Nabuchodonosor portat iugum, et peccatorum ac blasphemiarum suarum strictus est funibus: qui gratis est uenditus, et nichil fecit dignum propter quod possit redimi. Cui et supra dicitur: Ecce peccatis uestris uenundati estis: et in iniquitatibus uestris dimisi matrem uestram. Causasque reddit, cur uenundati sint, cur abiecti. Quia, inquit, ueni, et non erat homo: uocaui, et non erat qui audiret. Ex quo manifestum est, ideo errori et demonibus eos traditos, quia non audierant clamantem: uenite  ad me, omnes qui laboratis et onerati estis . Redimentur autem qui uoluerint credere, nequaquam argento et pecunia, sed pretioso Christi sanguine, ut audiant per Apostolos: Gratia uobis  et pax . Non enim ob merita, sed ob gratiam et fidem Christi Deo reconciliati sumus. Anime quoque dicitur, que uitiorum polluta sordibus, candorem pristine conuersationis amiserat, ut excutiat 603 puluerem cum Apostolis, qui adhesit pedibus eius . Neque enim fieri poterat, ut que prostrata subiecerat ceruices suas foris transeuntibus: et media terre sociauerat, dixeratque: Humiliata est in puluere anima mea, adhesit terre uenter meus , non imaginem terreni acceperit. A qua nos reuocat Apostolus, dicens: Sicut portauimus imaginem terreni, sic portemus et imaginem celestis . Unde qui in carne sunt, placere Deo non possunt . Non quo carnis natura damnetur, cuius conditor Deus est, et  in qua plurimi placuerunt Deo, regnantque cum Christo: sed quo opera carnis repudientur, de quibus idem Apostolus loquitur: Ego autem carnalis sum, uenundatus sub peccato . Denique ad huiuscemodi homines dicit: Ubi autem zelus et emulatio in uobis est, nonne carnales estis, et secundum hominem ambulatis ? Et econtrario ad sanctos: uos autem non estis in carne: siquidem Spiritus Dei habitat in uobis. Excutitur ergo puluis, de quo scriptum est: Numquid confitebitur tibi puluis, aut annuntiabit ueritatem tuam , ut soluantur uincula colli nostri; et nequaquam audiamus: neruus ferreus collum tuum; sed cum sponsa mereamur audire: Quam pulchre sunt gene tue, sicut turturis: collum tuum sicut monilia . Et iterum: Circumdedi armillas manibus tuis, et monile collo tuo; ut graui onere liberati, et recipientes ornamenta pristina, captiui esse cessemus: redempti ab eo, qui uenit predicare captiuis remissionem. Et de quo scriptum est : Hic edificabit ciuitatem meam, et captiuitatem populi mei reducet, non cum pretio neque cum muneribus. Cui sensui et Petrus Apostolus congruit: Scientes quoniam non corruptibilibus argento et auro redempti estis de uana uestra conuersatione, patribus tradita, sed sanguine agni immaculati .

 Quia hec dicit Dominus Deus: In Aegyptum descendit populus meus in principio, ut colonus esset ibi: et Assur absque ulla causa calumniatus est eum. Et nunc quid mihi est hic, dicit Dominus?  Quoniam ablatus est populus meus gratis: dominatores eius inique agunt, dicit Dominus, et iugiter tota die nomen meum blasphematur. Propter quod sciet populus meus nomen meum in die illa: quia ego ipse qui loquebar, ecce adsum. LXX: Quia sic dicit Dominus: In Aegyptum descendit populus meus, prius ut peregrinaretur 604 ibi: et in Assyrios uiolenter abducti sunt; et nunc quid erit hic, dicit Dominus? Quia ablatus est populus meus, gratis admiramini, et ululate. Hec dicit Dominus: Propter uos semper nomen meum blasphematur in gentibus. Propterea sciet populus meus nomen meum in die illa: quia ego ipse qui loquebar, adsum. Arguit populum Iudeorum, et uentura predicit. Quod qui uoluntate sua in Iacob  descendit ad Aegyptios, et tempore necessitatis ac famis peregrinatus est in terra Gessen : postea ab Assyriis, quos in nullo leserat, calumniam sustinuerit; et in Babylonem captiuitate translatus sit . Unde infert: Et nunc quid mihi est hic, dicit Dominus? Et est sensus: nichil habeo reliqui propter quod in hac regione permaneam, de qua populus meus ablatus est gratis, et uenditus peccatis suis, et quasi oryx rete comprehensus, uel uiribus Romanorum, uel diaboli laqueis, quibus uinctus hucusque retinetur. Ut autem ista paterentur, dominatores eorum ac magistri inique egerunt; qui iuxta Symmachum et Theodotionem, ululabunt; iuxta Aquilam, flebunt, cum tormentis traditi fuerint. Ipsi enim sunt qui aduersum  Saluatorem populum concitarunt, ut consona uoce clamarent: Crucifige, crucifige talem . De quibus et ante iam dixerat: Ipse Dominus ueniet cum senioribus populi et cum principibus eius. uos autem quare succendistis uineam meam et rapina pauperis in domibus uestris ? Quamobrem iuxta Septuaginta loquitur ad eos: Propter uos semper nomen meum blasphematur in gentibus. Et sciendum quod, in gentibus, non habeatur in Hebreo, sed absolute, nomen meum iugiter blasphematur, ut subaudiatur, in synagogis uestris: qui diebus ac noctibus blasphemant Saluatorem, et sub nomine, ut sepe dixi, Nazarenorum, ter in die in Christianos congerunt maledicta. Illis itaque blasphemantibus et maledicentibus Domino, populus eius de quo crebro  iam dictum est, id est, populus Christianus, sciet nomen illius qui uenturus est in nomine Patris. Et propterea sciet, quia ipse qui prius locutus est per Prophetas, presens erudiet populos. Iuxta Septuaginta loquitur ad Isrel Deus, quod in Aegyptum uoluntate descenderit. Dicente in Deuteronomio Moyse: In septuaginta animabus descenderunt patres tui in Aegyptum : et ab Assyriis captiui 605 uiolenter abducti sunt. Unde dicitur ad eos: Et nunc quid estis hic? quid facitis in terra Iudea, qui post necem Prophetarum, in Dei Filium misistis manus? Aut certe ad Angelicas potestates, et presides Templi Angelos loquitur Deus: Quid hic facitis, cur non relinquitis populum blasphemantem? quod et Iosephus refert : apertis repente ianuis Templi, et sponte reseratis, quas multi homines claudere uix poterant, uocem de adytis Templi exisse dicentium: Transeamus ex his sedibus. In quo consideranda sermonum proprietas, quod non dixerint, recedamus, sed transeamus ad populum gentium. Unde et uelum Templi a summo usque deorsum scissum est in duas partes, ut omnes Iudeorum ceremonie panderentur, et eo tempore impleretur, quod in hoc eodem Propheta dicitur: Ex Sion egredietur lex, et uerbum Domini de Ierusalem. Et iudicabit inter multas gentes usque in longinquum . In omnem enim terram exiuit sonus eorum, et in terminos orbis uerba eorum . Et in omni loco Deo offertur  incensum, et hostia munda , quando propheticus sermo completus est: Recordabuntur et redibunt ad Dominum omnes fines terre: et adorabunt in conspectu eius omnes familie gentium; quoniam Domini regnum est, et ipse dominabitur gentium . Unde dicitur ad principes Iudeorum: Admiramini, et ululate, quoniam uos causa estis ruine populi. Porro iuxta anagogen hoc possumus dicere, quod descendat in Aegyptum huius seculi populus Dei propria uoluntate, quando amator magis uoluptatum quam Dei est, et non audit illud propheticum: ue qui descendunt in Aegyptum ad auxilium . Qui cum uitiis fuerit delinitus, et habitauerit in loco aquarum et fluminum, qui castitatis non habet siccitatem: tunc uiolenter  tradetur Assyriis, ut dominentur ei, qui eum postea in peccato arguant atque conuincant. Ipsi sunt enim et inimici et uindices, de quibus loquitur ad Isrel: Et nunc quid tibi est et uie Aegypti, ut bibas aquam Geon: et quid tibi est et uie Assyriorum, ut bibas aquam fluminum . Qui igitur descendit in Aegyptum, et de excelso Ierusalem ad humiliora delapsus est: uadensque Iericho, alteram Aegyptum, a latronibus uulnera plura suscepit, dicitur ad eum: Et nunc quid uobis est 606 hic? quid in terra et in Ecclesia Dei uos esse simulatis, qui studio atque omni desiderio descendistis in Aegyptum, et ab Assyriis possidemini, captique estis: et ululare magis ac lugere debetis; quia propter uitia uestra atque peccata, nomen Dei blasphematur  in gentibus? quibus in Ezechiele dicitur: Contaminastis nomen meum in gentibus . Et quomodo in Euangelio discipulis loquitur Dominus: Luceat lumen uestrum coram hominibus, ut uideant bona opera uestra, et glorificent Patrem uestrum qui est in celis : sic econtrario, cum mala opera fecerimus, nomen Dei propter nos blasphematur in gentibus. Idcirco qui habet scientiam nominis Dei, et quod ad imaginem et similitudinem illius sit conditus, non ignorat, in luce uersabitur. Et erit in die, de qua exultauit Abraham quod uidisset eam ; de qua et sanctus loquitur Dauid: Hec est dies quam fecit Dominus, exultemus et letemur in ea . Qui enim illuminauerunt sibi lucem scientie, et habent lumen sempiternum, quod  credentibus repromissum est: Erit tibi Dominus lux eterna , in die honeste ambulant, et sunt filii lucis et diei; et cognoscunt eum qui dicit ad Moysen: uade, dic filiis Isrel, qui est misit me : et quem in sanctis ante cognouerant, etiam sibi adesse cognoscent.

 Quam pulchri super montes pedes annuntiantis et predicantis pacem, et annuntiantis bonum: predicantis salutem, et dicentis Sion: Regnabit [Al. Regnauit] Deus tuus. uox speculatorum tuorum: leuauerunt uocem: simul laudabunt, quia oculo ad oculum uidebunt, cum conuerterit Dominus Sion. LXX: Sicut hora super montes: sic pedes euangelizantis auditum pacis, euangelizantis bona: quia auditam faciam salutem  meam, dicens: Sion regnabit Deus tuus. uox custodientium te exaltata est, et uoce simul letabuntur, quia oculi ad oculos uidebunt, quando misertus fuerit Dominus Sion. Consequenter de eo qui supra dixerat: Ego ipse qui loquebar, ecce adsum, nunc Propheta testatur quod ipse super montes Euangelium predicarit, id est, super Apostolos, de quibus scriptum est: Appropinquate montibus eternis ; et quorum doctrina illuminatio Dei est. Unde ad eum in Psalmis dicitur: Illuminans tu mirabiliter a montibus eternis . Hic annuntiauit et predicauit pacem his qui erant longe, 607 id est, gentibus; et prope, hoc est, Iudeis: mundum reconcilians Deo, de quo sub nomine Salomonis in psalmo canitur: Orietur in diebus  eius iustitia, et multitudo pacis, donec auferatur luna . Et in hoc eodem Propheta de puero qui natus est, et de filio qui datus est nobis, cuius principatus in humero eius, et uocabitur magni consilii Angelus, post reliqua dicitur : Et pacis eius non erit terminus. Ipse est enim pax nostra, qui pacificauit omnia per sanguinem crucis sue in celo et in terra. Qui locutus est Apostolis: Pacem meam do uobis, pacem meam relinquo uobis . Et annuntiauit nobis bona, non que a Philosophis appellantur indifferentia; sed que uere bona sunt, que dat Pater petentibus se, id est, omnes gratias Spiritus sancti. Denique alter Euangelista in eodem loco scribit: Quanto magis Pater uester qui est in celis, dabit Spiritum  sanctum petentibus se ? Hec bona que credentibus Dominus pollicetur: Audite me et comedetis bona; et delectabitur in bonis anima uestra; et non solum bona, sed salutem omnibus nuntiauit, quam ipse prebuit qui dicit Sion, id est, Ecclesie: Regnabit [Al. Regnauit] Deus tuus. Unde et Apostolus loquitur ad Sanctos: Non regnet peccatum in uestro mortali corpore, ut obediatis desideriis eius . Et de peccatoribus scribens: Mors, inquit, regnauit ab Adam usque ad Moysen . Quodque sequitur: uox speculatorum tuorum, siue custodum tuorum, Apostolos significat, de quibus et in alio loco  ad Ecclesiam loquitur Deus: Super muros tuos constitui custodes, qui numquam tacebunt, recordantes Domini,  qui exaltabunt uocem de sublimibus disserentes. Unde dicitur ad eos : Super montem excelsum ascende qui euangelizas Sion. Exalta in fortitudine uocem tuam qui euangelizas Ierusalem. Isti pari Deum uoce laudabunt, et oculis uidebunt ad oculos. Quod aliis uerbis Apostolus dicit: Facie ad faciem ; quando Sanctus canit: Oculi mei semper ad Dominum . Et: Ad te leuaui oculos meos, qui habitas in celo . Et Dominus respondebit ei: Oculi enim Domini super iustos, et aures illius in precem eorum . Hoc quod Septuaginta transtulerunt, sicut , id est, hora super montes: sic [Al. Sicut] pedes euangelizantis 608 auditum pacis, et reliqua,  Paulus sequens sensum Hebraice ueritatis, ponit in Epistola ad Romanos: Quam speciosi pedes euangelizantium bona, euangelizantium pacem : Apostolos intelligi uolens, quorum Dominus lauit pedes , ut mundi et pulchri essent ad predicandum, et in toto orbe discurrerent, breuique doctrina Christi implerent mundum. autem, id est, hora, iuxta Septuaginta, et ambiguitatem sermonis Greci, aut tempus significat, aut pulchritudinem. Si tempus, illi aptabitur: Tempore opportuno audiui te, et in die salutis adiutor tui fui . Unde infert Apostolus: Ecce nunc tempus acceptabile: ecce nunc dies salutis . Opportuno enim tempore pro cunctis sanguinem fudit: quando omnes declinauerunt,  simul inutiles facti erant. Non erat qui faceret bonum, non erat usque ad unum : ut pro omnibus gustaret mortem, quia omnes peccauerant, et indigebant gloria Dei . Si autem pulchritudinem ad illud referamus, quod in psalmo dicitur: Speciosus forma pre filiis hominum ;  potest secundum Grece lingue latitudinem cura dici, et sollicitudo, iuxta illud quod Sanctus ait: Multiplicabis me in anima mea, in uirtute tua . Pro mulplicabis me, in Greco dicitur , quod est, multa cura et sollicitudine me dignum habebis. Et alibi: Secundum altitudinem tuam filios hominum :  quod aliis uerbis Grece dicitur, [a 21Kb] , , . Sed hec superflua sunt; et speciosi magis pedes Christi uel Apostolorum accipiendi, quod, preter Septuaginta, omnes similiter transtulerunt, Paulo eorum interpretationem probante.

 Gaudete et laudate simul, deserta Ierusalem, quia consolatus est Dominus populum suum: redemit Ierusalem. Parauit Dominus brachium sanctum suum in oculis omnium gentium: et uidebunt omnes fines terre salutare Dei nostri. LXX: Erumpant letitiam simul deserta Ierusalem, quia misertus est Dominus eius, et eruit Ierusalem. Reuelabit Dominus brachium sanctum suum in conspectu cunctarum gentium. 609 Et uidebunt omnes fines terre salutare  Dei nostri. Ducto in captiuitatem populo Iudeorum, et urbe succensa, aut rarus erat in Ierusalem, aut nullus habitator. Postquam autem qui prius loquebatur in Prophetis, et erat in principio apud Deum, Deus uerbum habitauit in nobis, et caro factus est, instaurata sunt deserta Ierusalem; et uenit ille de quo scriptum est: Hic edificabit ciuitatem meam, et captiuitatem populi mei reducet: ut nequaquam plangatur ab Ieremia: Quomodo sedet sola  ciuitas que erat plena populis: facta est quasi uidua que erat multiplicata in gentibus ; sed audiat Dauid canentem, In conuertendo Dominus captiuitatem Sion, facti sumus tamquam consolati . Et post paululum: Facti sumus letantes. Et ut sciamus nequaquam hec dici de populo Iudeorum, sed de omnibus qui per apostolos in Dominum credituri sunt, ponit et dicit: qui consolatus est eam, siue misertus est eius, et qui eruit uel redemit eam, ipse parauit siue reuelauit brachium sanctum suum, in conspectu omnium gentium: et uidebunt omnes fines terre salutare Dei nostri. Ex quo perspicuum est, exstructa per Apostolos spirituali Ierusalem, id est, Ecclesia, que a Iudeis fuerat derelicta, reuelari brachium Domini  cunctis gentibus, et uidere salutare eius omnes fines terre. Quod dupliciter intelligitur. Aut enim reuelat Pater brachium suum cunctis gentibus, aut filius reuelat fortitudinem suam. De quo scriptum est: uirtus enim ab eo egrediebatur et sanabat omnes . Et iterum: Sensi uirtutem exisse de me que sanauit hemorrhousam . Quod autem Filius Dei, Patris dextera appelletur et brachium, multa sunt testimonia, e quibus pauca dicemus: Saluabit [Al. Saluauit] sibi dextera eius, et brachium sanctum illius . Et alibi: In brachio meo gentes sperabunt . De quo Iacob dicit: Hic erit exspectatio gentium . Et octogesimus octauus psalmus: Tuum brachium cum potentia. Hoc brachio eduxit Dominus  populum Isrel de terra Aegypti. De quo ad Apostolorum principem loquebatur: Beatus es, Simon Bariona, quia caro et sanguis non reuelauerunt [b 1Kb] tibi, sed Pater meus qui est in celis . Et Apostolus Paulus de se : Quando, inquit, placuit Deo, qui separauit 610 me de utero matris mee, ut reuelaret Filium suum in me. Quod autem cunctis gentibus omnes terre terminos copulauit, qui uisuri sunt salutare Dei, illud ostendit quod et in alio loco dicitur: Conuertimini ad me ab extremis terre, et salui eritis ; et per Ieremiam: Ad te gentes uenient ab extremis terre ; et iterum: Recordabuntur et conuertentur ad Dominum omnes familie gentium; quia Domini est regnum, et ipse dominabitur gentium ; ut non solum uarietas gentium singularum, sed et omnes mundi cardines credituri prenuntientur in Christo. Iuxta id quod ipse loquitur: Cum autem predicatum fuerit hoc Euangelium in toto mundo, tunc erit finis . Alii summitates et extrema terre, eos intelligi uolunt, qui non in media terra, sed in extremis eius instar rotarum finibus consistentes, humilia deserunt et ad excelsa festinant.

  Recedite, recedite, exite inde, pollutum nolite tangere: exite de medio eius, mundamini qui fertis uasa Domini. Quoniam non in tumultu exibitis: nec in fuga properabitis. Precedet enim uos Dominus, et congregabit uos Deus Isrel. LXX: Recedite, recedite, egredimini inde, et immundum nolite tangere: exite de medio eius: separamini qui portatis uasa Domini, quia non cum tumultu exibitis, neque cum fuga ibitis: sed precedet uos Dominus, et qui congregat uos Deus Isrel. Et hoc Iudei sic disserere conantur: Exite de Babylone, et idola eorum derelinquite. Exite de medio illius, et uasa que Nabuchodonosor, capta Ierusalem, tulerat , Cyro laxante captiuos sub Zorobabel et Esdra , referte in templum; nec sicut prius de Aegypto cum tumultu et  timore fugistis, ita egredimini de Babylone; sed cum pace et uoluntate regis Persarum atque Medorum, in quo Domini uoluntas apparuit, qui protexit et congregauit uos. Alii que de Babylone diximus, de Romano regno interpretantur, quod in aduentu Christi qui eos liberaturus sit, hec omnia compleantur. Nos autem audientes supra: Quam pulchri super montes pedes annuntiantis et predicantis pacem. Et: Reuelabit Dominus brachium suum in conspectu omnium gentium: Et, uidebunt omnes fines terre salutare Dei nostri, nequaquam hoc de 611 Iudeis, sed de Apostolorum omniumque Sanctorum intelligimus choro. Quibus precipitur, ut recedant de Ierusalem, et in toto mundo Euangelium predicent, dicente Domino Saluatore: Ite et docete omnes gentes, baptizantes  eas in nomine Patris, et Filii, et Spiritus sancti : ut nequaquam cum Iudeis blasphemantibus maneant, in quorum necem Romanus paretur exercitus; sed pollutos derelinquant: et separentur ab eis atque mundentur, qui portant uasa Domini. Templum enim sunt Spiritus sancti , et magne domus uasa aurea et argentea. Qualis fuit Apostolus Paulus, qui uas electionis dicitur , preparauerat enim se in uas pretiosum et aptum in ministerium Dei. uel certe hoc dicendum, quod uasa Domini, armatura Dei sit spiritualis. De qua et Paulus Apostolus loquebatur: Induite uos armatura Dei , et per singula enumerat: loricam iustitie, et clypeum fidei, et galeam salutis, et gladium spiritus, qui interpretatur uerbum Dei. Ad hec  addit, cingulum ueritatis, et calceatos pedes in preparatione Euangelii pacis. Et in alio loco: Deponentes ergo opera tenebrarum, induamur arma lucis . Sequitur: Non in tumultu exibitis, nec in fuga properabitis. Neque enim ut uicti de Ierusalem, sed ut uictores recesserunt: ut qui quotidie predicantes in Templo Euangelium Dei, multa millia Iudeorum Christi fidei subiecerant, etiam mundum illius Euangelio subiugarent. Preuium enim habebant Dominum, qui congregaret eos, Deum Isrel, hoc est,  de orbe terrarum unum gregem faceret, ut impleretur illud quod Dominus in Euangelio in Patrem loquitur : Da, ut sicut ego et tu unum sumus: sic et isti in nobis unum sint: ut eodem sensu et eadem sententia, repugnantia inter se uitia atque contraria deserentes, unam apprehenderent solamque uirtutem. Neque enim uitia et perturbationes inuicem se sequuntur: quod de uirtutibus dicitur, in quibus nec [a 18Kb] sunt, nec , id est, nec plus nec minus, sed omnia temperata. Porro in uitiis uniuersa contraria sunt, ut pauor audacie, impietati superstitio, luxuria parcitati.

Ecce intelliget seruus meus, exaltabitur, 612 et eleuabitur et sublimis erit ualde. Sicut obstupuerunt super te multi: sic inglorius erit inter uiros aspectus  eius, et forma illius inter filios hominum. Iste asperget gentes multas: super ipsum continebunt reges os suum: quia quibus non erat [uulg. est] narratum de eo, uiderunt; et qui non audierant, contemplati sunt. LXX: Ecce intelliget puer meus, et exaltabitur, et [b 12Kb] gloriabitur ualde. Sicut stupebunt super te multi: sic in gloria erit ab hominibus species tua, et gloria tua a filiis hominum: sic mirabuntur gentes multe super eo, et continebunt reges os suum, quia quibus non est annuntiatum de eo, uidebunt, et qui non audierunt, intelligent. Ne ulla legentibus ambiguitas relinquatur, quis sit ille qui dixerit: Ego qui loquebar, ecce adsum; et quod sit brachium sanctum Domini, quod cunctis gentibus reuelatum est, Deus omnipotens Pater perspicue docet: Ecce intelliget seruus meus  siue puer meus, de cuius differentia supra diximus. Intelliget autem, non ut uerbum Dei, atque sapientia; sed ut seruus et puer. Qui cum in forma Dei esset, formam serui dignatus est accipere: factus obediens Patri usque ad mortem, et mortem crucis . Quamobrem exaltauit eum, et donauit illi nomen super omne nomen. Qui loquitur in psalmo: Benedicam Dominum, qui tribuit mihi intellectum ; et de quo Dauid canit: Qui fecit celos in intellectu . Ipse est enim sapientia atque intelligentia, qui proficiebat quasi puer etate atque sapientia: de quo loquitur et Petrus: Deus patrum nostrorum glorificauit Filium suum Iesum, quem uos quidem tradidistis, et negastis ante faciem Pilati uolentis eum dimittere. uos autem sanctum  et iustum negastis , de quo et supra scriptum ostendimus: Ego testis, dicit Dominus, et puer quem elegi: super ipsum stupebunt plurimi , cum illius signa perspexerint. Et hinc erit maius miraculum, quod inglorius erit inter homines aspectus eius: non quo forme significet feditatem, sed quo in humilitate uenerit et paupertate. Qui cum diues esset, pro nobis pauper factus est; et credentibus dixit: Discite a me, quia mitis sum et humilis corde : de quo et Clemens uir apostolicus,  qui post Petrum Romanam rexit Ecclesiam, scribit ad Corinthios: Sceptrum [a 1Kb] Dei Dominus 613 iehsu Christus, non uenit in iactantia superbie, cum possit omnia, sed in humilitate. Intantum ut uerberatus a ministro sacerdotis, responderit: si male locutus sum, argue de peccato; sin autem bene, quid me cedis ? habens duodecim Angelorum millia, que illius nutibus obedirent. Iste asperget gentes multas, mundans eas sanguine suo et in baptismate Dei consecrans seruituti. Super ipsum continebunt reges os suum, et principes seculi, quorum omnis sapientia crucis predicatione subuersa est: et qui non habuerant Legem et Prophetas, et quibus de eo non fuerat nuntiatum, ipsi uidebunt et intelligent. De quibus loquitur et Saluator: Beati  qui non uiderunt et crediderunt . In quorum comparatione, Iudeorum duritia reprehenditur, qui uidentes et audientes, Isaie in se uaticinium compleuerunt, dicentis: Auditu audietis, et non intelligetis: et uidentes aspicietis, et non uidebitis. Incrassatum est enim cor populi huius, et auribus grauiter audierunt .

 Quis credidit auditui nostro? et brachium Domini cui reuelatum est? Et ascendet sicut uirgultum coram eo, et sicut radix de terra sitienti: non est species ei, neque decor: et uidimus eum, et non erat aspectus: et desiderauimus eum. Despectum et nouissimum uirorum, uirum dolorum, et scientem infirmitatem; et quasi absconditus uultus eius, et despectus: unde nec reputauimus eum. uere languores nostros ipse tulit, et dolores  nostros [uulg. repetit ipse] portauit: et nos putauimus eum quasi leprosum, et percussum a Deo, et humiliatum. LXX: Domine, quis credidit auditui nostro, et brachium Domini cui reuelatum est? Annuntiauimus quasi paruulum in conspectu eius: sicut radix in terra sitienti. Non est species ei neque gloria, et uidimus eum, et non habebat speciem neque decorem: sed species eius inhonorata, et deficiens pre filiis hominum. Homo in plaga, et sciens ferre infirmitatem, quia auersa est facies eius, despecta et non reputata. Iste peccata nostra portat, et pro nobis dolet, et nos reputauimus cum esse in dolore, et in plaga et in afflictione. Post uerba Patris, quibus filium suum mundo nuntiauerat esse uenturum; et ante scandalum crucis, de quo dicturus erat: Inglorius erit [b 1Kb] aspectus eius, et forma  eius 614 pre filiis hominum, gloriam premiserat resurrectionis: Exaltabitur et eleuabitur, et sublimis erit ualde: ut humilitate crucis resurrectionis gloriam preueniret, respondit Prophetarum chorus se implesse officium, et quantum in se fuit, brachium illius atque uirtutem omnibus nuntiasse. In eo autem quod dicit: Quis credidit auditui nostro, et brachium  Domini cui reuelatum est? raritatem credentium significat ex Iudeis. Quodque sequitur: Ascendet sicut uirgultum coram eo; pro quo LXX transtulerunt, Annuntiauimus sicut paruulum coram eo: pro uirgulto, Symmachus, ramum interpretatus est, ut assumptum ostenderet hominem qui processit de utero uirginali. De quo infert: Sicut radix de terra sitienti. Pro sitienti, Aquila interpretatus est, inuia, ut uirginitatis priuilegium demonstraret, quod absque ullo humano semine de terra prius inuia sit creatus. Iste est de quo et supra legimus: Exiet uirga de radice Iesse, et flos de radice eius ascendet ; ut [c 1Kb] natiuitatem eius et ascensum significet in mundo. Sin autem non habebat speciem neque gloriam; sed forma ipsius erat ignobilis et deficiens pre filiis hominum,  siue ut habetur in Hebreo, despectus et nouissimus uirorum, quomodo in Psalmis dicitur: Accingere gladio tuo super femur tuum, potentissime, pulchritudine et decore tuo ? Quod facile soluitur. Despectus erat et ignobilis quando pendebat in cruce, et factus pro nobis maledictum, peccata nostra portabat. Et loquebatur Patri: Deus Deus meus, quare me dereliquisti ? Inclytus autem erat, et decorus aspectu, quando ad passionem eius terra contremuit, saxa dirupta sunt, et fugiente sole, eternam noctem elementa timuerunt. De quo et sponsa in Cantico Canticorum: Fratruelis meus candidus, et rubicundus, electus de millibus . Candidus plenitudine ac puritate uirtutum, rubicundus in passione, de qua postea lecturi sumus:  Quis est iste qui ascendit de Edom, fulua [Al. fuluida] uestimenta eius ex Bosor; electus de millibus in resurrectionem; ut qui erat primogenitus omnis creature, primogenitus fieret ex mortuis. Quod autem infert: Homo in dolore et sciens ferre infirmitatem, siue uirum dolorum, et scientem [d 1Kb] infirmitatem, uerum corpus hominis, et ueram demonstrat animam, qui sciens 615 ferre infirmitates, omnes eas diuinitate superauit. Et absconditus uultus illius atque despectus, ut humano corpore diuina potentia celaretur. De quo supra dictum est: Tu es Deus absconditus, et nesciebamus. Qui uere languores nostros et peccata portauit, et pro nobis dolet, non putatiue, id est, [e 30Kb] , ut uetus et noua heresis suspicantur; sed uere crucifixus est. uere doluit, dicens in Euangelio:  Tristis est anima mea usque ad mortem . Et: Nunc anima mea turbata est . Et nos putauimus eum esse immundum, siue in dolore, ut Septuaginta transtulerunt, pro quo Aquila et Symmachus posuerunt leprosum, Theodotio, flagellatum. Quod aliis uerbis Hebraico idiomate lepra intelligitur, iuxta illud quod in psalmo  scriptum est: Et flagellum non appropinquabit tabernaculo tuo . Et est sensus: Putauimus eum pro peccatis suis a Deo esse percussum, qui humiliatus est propter nos, et cum latronibus crucifixus. Pro eo quod Symmachus transtulit [a 71Kb] , hoc est, in lepra; Aquila posuit , id est, leprosum: quod [a 71Kb] multi non intelligentes, putant relictum, et alii legunt , id est, sedentem. In principio capituli, in quo iuxta Septuaginta dicitur: Domine, quis credidit auditui nostro: et brachium Domini cui reuelatum est , quo testimonio et apostolus Paulus utitur ad Romanos, edisserens illud super Domini passione: Dominus, in Hebraico non habetur, sed pro intelligentia persone, ad quam dicitur, additum est.

  Ipse autem uulneratus est propter iniquitates nostras, attritus est propter scelera nostra. Disciplina pacis nostre super eum, et liuore eius sanati sumus. Omnes nos quasi oues errauimus, unusquisque in uia sua [uulg. uiam suam] declinauit: et Dominus posuit in eo iniquitatem omnium nostrum. Oblatus est, quia ipse uoluit, et non aperuit os suum. LXX: Ipse autem uulneratus est propter peccata nostra, et infirmatus est propter iniquitates nostras. Disciplina pacis nostre super eum: liuore eius sanati sumus. Omnes quasi oues errauimus, homo in uia sua errauit. Et Dominus tradidit eum propter iniquitates nostras, et ipse propter afflictionem non aperuit os suum. Nos, inquit, 616 putauimus eum uirum dolorum: siue iuxta Septuaginta, esse in dolore, et percussum  a Deo, et propria sustinere peccata. Ille autem uulneratus est propter iniquitates nostras, dicens in psalmo: Foderunt manus meas et pedes , ut suo uulnere uulnera nostra curaret, et attritus est, siue infirmatus propter scelera nostra, ut factus pro nobis maledictum, nos liberaret de maledicto. Maledictus enim omnis homo qui pendet in ligno . Unde disciplina pacis nostre super eum est. Quod enim nos pro nostris debebamus sceleribus sustinere, ille pro nobis passus est, pacificans per sanguinem crucis sue, siue que in terra, siue que in celis sunt. Ipse est enim pax nostra, qui fecit utraque unum, et medium parietem macerie, soluens inimicitiam in carne sua, et liuore eius sanati sumus . Ex quo perspicuum est, sicut corpus flagellatum  atque laceratum signa iniurie in uibicibus ac liuore portabat: ita et animam uere doluisse pro nobis, ne ex parte ueritas, et ex parte mendacium credatur in Christo . Omnes, inquit, quasi  oues errauimus, et indiguimus misericordia Dei, dicentes in psalmo: Erraui sicut ouis perdita ; que in Euangelii parabola boni Pastoris atque solliciti humeris reportata est . Qui sint autem iste oues, sequens uersus ostendit. Homo in uia sua errauit; siue unusquisque in uia sua declinauit, ut proprium sequeretur errorem, et rectam uiam deserens, de Crucifixo diuersa sentiret. Dominus autem posuit in eo iniquitatem omnium nostrum, siue tradidit eum pro peccatis nostris; ut quod propter imbecillitatem uirium ferre non poteramus, pro nobis ille portaret, qui oblatus est, quia ipse uoluit. Non enim necessitate crucem, sed uoluntate sustinuit, dicens in Euangelio: Calicem quem mihi dedit Pater, non bibam illum ? Et ad Petrum qui  scandalizabatur [b 1Kb] a crucis nomine, quia non nouerat mysterium, et humano pauore trepidabat: uade retro me, Satana, scandalum es mihi, quia non sapis ea que Dei sunt, sed que hominum . Alioquin si non propria uoluntate esset oblatus, qui indicare et predicere poterat proditorem, 617 et Apostolis loquebatur: Omnes uos in hac nocte in me scandalum sustinebitis, poterat eos qui ad se missi fuerant declinare, quibus occurrit intrepidus, et ultro se obtulit dicens: Quem queritis ? Qui statim ceciderunt retrorsum; uocem enim presentis Dei ferre non poterant. Pulchreque addidit: Et non aperuit os suum. Qui dicenti Pilato: Mihi non loqueris? noluit respondere. Siue iuxta Septuaginta: Afflictus non aperuit os. Aut iuxta Symmachum et Theodotionem,  audiens non aperuit os suum.

 Sicut ouis ad occisionem ducetur, et quasi agnus coram tondente [uulg. addit se] obmutescet, et non aperiet os suum. De angustia et de iudicio sublatus est. Generationem eius quis enarrabit? quia abscissus est de terra uiuentium: propter scelus populi mei [c 1Kb] percussit eos. Et dabit impios pro sepultura, et diuitem pro morte sua: eo quod iniquitatem non fecerit, neque dolus fuerit in ore eius. Et Dominus uoluit conterere eum in infirmitate. LXX: Sicut ouis ad uictimam ductus est, et sicut agnus coram tondente mutus, sic non aperuit os suum. In humilitate iudicium eius sublatum est. Generationem illius quis enarrabit, quia tollitur de terra uita eius? Ab iniquitatibus populi mei ductus est ad mortem; et [d 9Kb] dabo pessimos pro sepultura  eius, et diuites pro morte illius. Quia iniquitatem non fecit, neque dolum in ore suo: et Dominus uult mundare eum a plaga. Hoc testimonium, cum in Actibus Apostolorum regine Candacis Eunuchus rheda ueheretur  , et legens non intelligeret, interpretante Philippo super passione et nomine Saluatoris, intellexit, et statim baptizatus, in agni sanguine quem legebat, uir meruit appellari, et [a 1Kb] Apostolus genti Aethiopum missus est. Qui igitur oblatus est Pilato, quia ipse uoluit; et non respondit, ut patibulum pro nobis damnatus ascenderet, ipse sicut ouis ad occisionem ductus est, et quasi agnus coram tondente obmutuit. Etenim pascha nostrum immolatus est Christus , quem Ioannes Baptista monstrabat, dicens: Ecce agnus Dei, ecce qui tollit peccata mundi . Qui et in Apocalypsi Ioannis Euangeliste, agnus occisus sepe memoratur . Qui de seipso loquitur in Ieremia . 618 Ego autem sicut agnus innocens,  et ductus ad uictimam, nesciebam. Cum enim nesciret peccatum, pro nobis peccatum factus est . Et sicut agnus cum ducitur ad uictimam, non repugnat: sic ille passus est uoluntate, ut destrueret eum qui mortis habebat imperium , humilians se usque ad mortem, et mortem crucis . Hic agnus est, in cuius typo immolabatur agnus, cuius cruor linitus in postibus exterminatorem fugabat Aegypti ; qui non solum sanguine suo nos redemit, sed et lanis operuit, ut algentes infidelitate, sua ueste calefaceret, et audiremus Apostolum nobis loquentem: Quotquot in Christo baptizati estis, Christum induistis . Et in alio loco: Induimini Christo Iesu . Quodque sequitur: De angustia et de iudicio  sublatus est; siue ut LXX transtulerunt, in humilitate iudicium eius ablatum est, illud significat, quod de tribulatione atque iudicio ad Patrem uictor ascenderit; siue quod iudex omnium, iudicii non repererit ueritatem; sed absque ulla culpa, seditione Iudeorum et Pilati uoce damnatus sit. Unde admiratur Propheta, quod omnium Deus se tradiderit passioni. De quo Paulus loquitur: Si enim [b 8Kb] credidissent, numquam Dominum glorie crucifixissent . Sequitur: Generationem eius quis enarrabit? Quod dupliciter intelligitur: aut enim de diuinitate eius accipiendum est, quod impossibile sit diuine natiuitatis nosse mysteria; de qua ipse loquitur in Prouerbiis: Ante omnes colles generauit me ; iuxta illud quod alibi legimus: Quis cognouit sensum  Domini: aut quis consiliarius eius fuit ? id est, nullus; aut de partu uirginis, quod difficulter possit exponi. Denique cum Marie diceretur ab Angelo: Concipies et paries filium, illa respondit: Unde mihi hoc, quia uirum non cognoui? Cui rursum Angelus: Spiritus, inquit, sanctus ueniet super te, et uirtus Altissimi obumbrabit tibi , ut uel ab Angelo, uel ab Euangelista tantum natiuitatis huius sacramenta dicantur. Cuius narrator rarissimus  est, secundum illud: Quis sapiens, et intelliget hec: intelligens, et cognoscet ea ? Sin autem prudens lector tacita cogitatione responderit: Et quomodo scriptum est: Nemo nouit Filium nisi Pater: et nemo 619 nouit Patrem, nisi Filius, et cui uoluerit Filius reuelare? Et qui nouit Patrem et Filium, utique et generationis potest enarrare mysterium. Audiat aliud esse nosse, aliud eloqui, quia frequenter que mente concipimus, sermone explicare non possumus. Ergo et mysterium diuine natiuitatis in corpore, possunt sancti, fide magis nosse quam dicere. Alioquin et Apostolus raptus in tertium celum et in paradisum, audiuit uerba que nequaquam ualet humana lingua proferre . Sed et Spiritus interpellat pro nobis gemitibus ineffabilibus.  Istius igitur, cuius generationem aut nullus, aut rarus enarrare potest, sublata est uita de terra; ut nequaquam in terra, sed in celo uiueret. Siue abscissus est de terra uiuentium, ut impleretur de eo quod scriptum est in Apocalypsi Ioannis: Ego sum primus et nouissimus: qui uiuebam, et sum mortuus: et ecce uiuo in eternum ; ut post uitam quam uixit in terra mortuus terre, celis uiueret in eternum. Quodque iungitur, Propter scelus populi mei percussit eos; siue, iuxta LXX, ab iniquitatibus populi mei ductus est ad mortem, duplicem sensum habet. Aut enim persecutores et sceleratos populi sui, sua morte percussit: aut propter magnitudinem peccatorum populi, quem semper peculiarem habuit, ductus ad mortem est, ut illos ad uitam sua morte reuocaret.  Ipse dedit impios, pro sepultura sua; et diuitem, pro morte sua. Siue pessimos, pro sepultura eius; et diuites, pro morte eius: utrumque populum significans, ut in malis et pessimis, qui ante Dei notitiam non habebant , ostendatur gentium multitudo: in diuitibus, quorum erat Testamentum et Legislatio et Prophete, Iudaicus populus demonstretur. Ergo idcirco passus est Dominus et sepultus, ut ex utroque populo sibi Ecclesiam congregaret. Siue hoc dicendum, quod Scribas et Phariseos, [c 1Kb] ac Sadduceos, sacerdotes et pontifices, qui in populo ante regnabant, et nimiis opibus affluebant, post Domini passionem Romanis tradiderit Deus, et eterne subiecerit seruituti. Iste pro cuius sepultura et morte, impii diuitesque sunt traditi, iniquitatem non fecit,  nec dolus inuentus est in ore eius. Quod de nullo penitus hominum 620 intelligi potest, ut nec opere, nec sermone peccauerit, dicente Scriptura: Nemo mundus a sordibus, nec si unius quidem diei fuerit uita eius. Et, omnes sicut oues errauimus, unusquisque in uia sua declinauit : nisi de illo, qui peccata nostra portauit, et pro nobis dolet, et uulneratus est pro iniquitatibus nostris, et afflictus est propter scelera nostra, cuius liuore sanati sumus. Super quo et princeps  Apostolorum Petrus hoc testimonium edisserens, ait: In hoc enim uocati estis, quia et Christus passus est pro nobis, relinquens uobis exemplum, ut sequamini uestigia eius. Qui peccatum non fecit, nec inuentus est dolus in ore ipsius. Qui cum malediceretur, non maledicebat: et cum pateretur, non comminabatur . Dominus autem uoluit mundare eum a plaga, quam lancea militis percussus acceperat. Siue conterere eum in infirmitate ac uulnere: de quo et ipse dicebat: Quoniam quem tu percussisti, ipsi persecuti sunt . Et per Zacariam loquitur Deus: Percutiam pastorem, et oues dispergentur . Ergo ut pateretur non fuit necessitatis, sed uoluntatis Patris et sue, ad quem ipse dicebat: Deus, ut facerem uoluntatem tuam, uolui . De quo et supra legimus: Oblatus  est, quia ipse uoluit.

 Si posuerit pro peccato animam suam, uidebit semen longeuum, et uoluntas Domini in manu eius dirigetur. Pro eo quod laborauerit [uulg. laborauit] anima eius, uidebit, et saturabitur: in scientia sua iustificabit ipse iustus seruos meos [Al. seruus meus] multos, et iniquitates eorum ipse portabit. LXX: Si dederitis pro peccato, [a 12Kb] anima uestra uidebit semen longeuum: et uult Dominus auferre de dolore animam eius, ostendere ei lucem, et formare intelligentiam. Iustificare iustum bene seruientem multis: et peccata eorum ipse portabit. Iuxta Hebraicum hic sensus est: Si posuerit pro peccato animam suam ille quem Dominus conterere uoluit, siue mundare, uidebit semen longeuum, quod seminauit in bona terra. De quo in Euangelio  scriptum est: Exiuit qui seminat seminare; et iterum: Simile est regnum celorum homini qui seminauit bonum semen in agro suo . Et uoluntas Domini in manu illius dirigetur, ut quidquid Pater uoluit, illius uirtutibus impleatur, dicentis 621 ad Patrem: Ego seruaui eos in nomine tuo quos dedisti mihi. Custodiui, et nemo ex his periit, nisi filius perditionis. . Semen autem uidebit eternum, et uoluntas Patris in manu illius dirigetur: quia laborauit anima eius multo tempore, requiem non inueniens in Iudeis, et dicens in Euangelio: uulpes foueas habent: et uolucres celi, nidos: Filius autem hominis non habet ubi caput reclinet . Et in hoc eodem Propheta: Laboraui sustinens . Quia igitur laborauit, uidebit Ecclesias in toto  orbe consurgere, et earum saturabitur fide. Denique cum esuriens et sitiens sedisset super puteum Iacob , medium diem sole torrente, emptis cibis uti noluit, quia iam Samaritane, et exeuntis ad eum ciuitatis Sichem fide satiatus erat. Iuxta quem sensum dicebat inter octo beatitudines: Beati qui esuriunt et sitiunt iustitiam . In scientia sua, id est, in doctrina, ipse iustus, qui peccatum non fecit, nec dolus inuentus est in ore eius: et seruus Patris, qui formam serui acceperat, et Domini seruierat uoluntati, multos iustificabit de tote orbe credentes. Et  iniquitates eorum ipse portabit, quas illi portare non poterant, et quarum pondere opprimebantur. Iuxta Septuaginta hoc dicitur: O uos, propter quorum peccata Filius Dei est ductus ad mortem, qui pessimi, et in malo diuites, dati estis pro sepultura et morte eius, si uolueritis agere penitentiam, et pro peccatis uestris offerre sacrificium placens Deo, spiritum contribulatum, uidebit anima uestra semen longi temporis, ipsum Dominum Saluatorem. De quo in octogesimo octauo psalmo canitur: Semen eius in eternum permanet, et thronus illius sicut sol in conspectu meo. Et iterum: Ponam in seculum seculi semen eius, et thronum illius sicut dies celi. Quod aliis uerbis ad uirginem Gabriel loquitur: Ecce concipies in utero et paries: qui Filius Altissimi uocabitur. Et dabit illi Dominus thronum Dauid patris sui, et regnabit super  domum Iacob in sempiternum: et regni eius non erit finis . uult enim Dominus auferre de dolore animam eius, qui dixerat: Tristis est anima mea usque ad mortem , ut crucis contumelia resurrectionis gloria temperetur. Et ostendere ei lucem, ut omnes per se uideat illuminatos. Et formare intelligentia, subauditur eum, super quem descenderit 622 spiritus sapientie et intellectus. Et iustificare iustum, qui bene multis seruierit; non enim uenit ut ministraretur ei, sed ut ministraret , in Petri pedibus , cunctorum Apostolorum peccata abluens. Qui apparuit in carne, iustificatus est in spiritu. De quo et Iudas proditor confitetur: Peccaui, tradens sanguinem iustum . Et uxor Pilati: Nihil tibi sit et iusto illi:  multa enim passa sum hodie in somnis propter eum. Et notandum quod non iustificatus sit, ut de iniquo, iustus fieret. Sed iustus iustificatur, non ut inciperet esse quod non erat; sed ut quod erat omnibus appareret. Iste iustus pro iniquis passus est, ut omnes nos offerret Deo. De quo dicitur ad Iudeos: Et negastis sanctum et iustum, et petistis ut uir homicida donaretur uobis . Et peccata, inquit, eorum ipse portauit; quasi medicus languores egrotantium, quo sani non indigent, se hi qui male se habent .

 Ideo dispertiam ei plurimos, et fortium diuidet spolia: pro eo quod tradidit in mortem animam suam, et cum sceleratis reputatus est: et ipse peccata multorum tulit, et pro transgressoribus rogauit. LXX:  Propterea ipse possidebit multos, et fortium diuidet spolia: pro eo quod contaminata est in morte anima eius, et cum iniquis reputatus est, et ipse peccata multorum suscepit, et propter iniquitates eorum traditus est. Causas reddit cur post passionem multa Christus premia consequatur. Quia, inquit, passus est, et fecit omnia que preteritus sermo descripsit, et iniquitates multorum ipse portauit: propterea diuidam ei plurimos, ut pro parte Domini Iacob, et funiculo hereditatis illius Isrel, credant in eum de Oriente et Occidente uenientes, et recumbant  in regno Dei cum Abraham, Isaac et Iacob : impleto illo quod scriptum est: Postula a me, et dabo tibi gentes hereditatem tuam, et possessionem tuam terminos terre . De quo et in hoc eodem Propheta legitur, Erit radix Iesse: et qui resurget ut principetur gentium, in ipso gentes sperabunt . Isti autem plurimi quondam a fortibus tenebantur; et sub specie asine et pulli, multos habebant dominos, quibus dixerunt Apostoli: Dominus eos necessarios habet . Qui fortes erant antequam Christus humanum corpus assumeret, et forte superato, diriperet domum eius. Predam ergo fortium Apostolis suis tradidit atque diuisit, ut Petrus, Iacobus, et 623 Ioannes, circumcisi populi principes fierent, et Paulus  et Barnabas mitterentur ad gentes, locis, non animo separati, et sub uno Domino in diuersa starent acie, ut agminis utriusque uictoria, triumphum erigerent Saluatori. Ex quo qui dispensatoriam inter Petrum et Paulum contentionem . uere dicunt iurgium fuisse atque certamen, ut blasphemanti Porphyrio satisfaciant: et ueteris Legis ceremonias in Ecclesia Christi, a stirpe credentis Isrel asserunt esse seruandas, debent et auream in mille annis exspectare Ierusalem, ut uictimas immolent, et circumcidantur, ut in sabbato sedeant, dormiant, saturentur, inebrientur, et surgant ludere, qui ludus offendit Deum. Hoc diximus propter id quod nunc prophetatur: Et fortium diuidet spolia . Iuxta illud quod in alio loco scriptum  est: Cum diuideret celestis [a 1Kb] reges in ea. Et iterum: Rex uirtutum dilecti, et speciei domus diuidere spolia . Denique super Paulo apostolo, qui de tribu Beniamin erat, iuxta Hebraicum dicitur: Beniamin lupus rapax: mane comedet [b 1Kb] , et ad uesperum diuidet spolia . De quibus et ante iam diximus: Letabuntur in conspectu tuo, sicut qui letantur in messe, et sicut qui diuidunt spolia , in toto orbe sibi Christi Ecclesias diuidentes. Propterea accipiet gentes plurimas, qui uenit predicare  captiuis remissionem, et captiuam prius a diabolo atque demonibus duxit captiuitatem, et dedit eam dono hominibus atque credentibus, quia tradidit in mortem animam suam, et cum sceleratis siue iniquis reputatus est . Si enim Apostolus eius his qui erant sine lege, factus est quasi 624 sine lege; cum non esset sine lege, sed esset in lege Christi: quare non et Christus cum iniquis reputatus sit, ut iniquos redimeret a peccato, et omnibus omnia fieret, ut omnes saluos faceret? Peccata enim nostra portauit in corpore suo , ligno crucis affigens ea, ut deleret chirographum, quod diabolo et angelis illius feceramus, scriptum manibus anime, id est, operibus eius. De quibus Paulus apostolus loquitur: Et uos cum essetis  mortui in peccatis, et in desideriis carnis, uiuere fecit cum Christo, donans nobis omnia peccata. Et delens quod aduersum nos erat chirographum, quod erat contrarium nobis; et ipsum tulit de medio, affigens illud cruci: spolians principatus, et potestates dehonestauit, confidenter triumphans de eis . Iniquos autem cum quibus reputatus est, Marcus Euangelista latrones intelligit, scribens: Et crucifixerunt cum eo duos latrones: unum a dextris, et alterum a sinistris. Et impleta est Scriptura que dicit: Et cum iniquis reputatus est . Quod [c 1Kb] et altius intelligi potest, dicente de semetipso Domino: Reputatus sum cum descendentibus in lacum: factus sum sicut homo sine adiutorio inter mortuos liber . uere  enim reputatus est inter peccatores et iniquos, ut descenderet ad infernum; qui in multis Scripturarum locis uocatur lacus, et uinctos in carcere liberaret. Qui traditus est propter peccata nostra, et resurrexit propter iustificationem nostram . Tanteque clementie fuit, ut pro transgressoribus, immo pro persecutoribus suis rogaret in cruce, et diceret: Pater, ignosce illis: quod enim faciunt, nesciunt .



LIBER DECIMUS QUINTUS.


 625-626 Crebro, Eustochium, dixisse me noui, Apostolos et Euangelistas ubicumque de ueteri Instrumento ponunt testimonia, si inter Hebraicum et Septuaginta nulla diuersitas sit, uel suis, uel Septuaginta Interpretum uerbis uti solitos. Sin autem aliter in Hebraico, aliter in ueteri editione sensus est, Hebraicum magis, quam Septuaginta Interpretes sequi. Denique, ut nos multa ostendimus posuisse eos ex Hebreo, que in Septuaginta non habentur; sic emuli nostri doceant assumpta aliqua de Septuaginta testimonia, que non sunt [Al. sint] in Hebreorum  libris: et finita contentio est. Hoc diximus, quia presens capitulum cum in sensu unum sit, in uerbis discrepat. A cuius explanatione quintus post decimum in Isaiam liber incipit.

 Lauda, sterilis, que non paris: decanta laudem et hinni, que non parturiebas: quoniam plures filii deserte, magis quam eius que habebat uirum, dicit Dominus. LXX: Letare, sterilis, que non paris: erumpe et clama, que non parturis: quia plures filii deserte, magis quam eius que habet uirum.  Dixit enim Dominus. Symmachus hunc locum ita interpretatus est: Letare, sterilis, que non peperisti. Gaude in exultatione, et hinni, que non parturisti: Plures enim filii dissipate, magis quam eius que erat sub uiro. A quo Theodotio et Aquila preter pauca uerba non discrepant. Post natiuitatem Saluatoris, et ordinem uite atque uirtutum, passionem crucis, et resurrectionis gloriam, quando ponens animam suam, uidit semen longeuum, et in scientia sua ipse iustus iustificauit plurimos, et fortium diuisit spolia, et pro transgressoribus rogauit, dans locum penitentie, transit ad uocationem gentium, et qui in illo sint credituri, pleno sermone describit. Quem quidem locum et apostolus Paulus sub nomine Sare et Isaac, refert ad Ecclesiam ,  quod prior populus de monte Sina et Agar seruiat cum filiis suis; sequens autem liber sit, de quo dicit Isaias: Letare, sterilis, que non paris: erumpe et clama, que non parturis: quia plures filii deserte, magis quam eius que habet uirum; et statim: Nos autem, inquit, fratres, secundum Isaac 627 repromissionis filii sumus. Sed sicut tunc qui secundum carnem natus est, persequebatur eum, qui secundum spiritum: ita et nunc. Sed quid dicit Scriptura? Eiice ancillam et filium eius. Non enim heres erit filius ancille cum filio libere. Nos autem, fratres, non sumus filii ancille, sed libere: qua libertate donauit nos Christus . Si igitur uas electionis, assumens de Isaia testimonium, quod nunc habemus in manibus, ad repromissionis retulit  filios, et ad Ecclesiam de gentibus, seu ex utroque populo congregatam, que deserta in Iudeis fuerat et relicta, que uirum non habuerat Deum, nec Legem acceperat nec Prophetas, ipsa ratione compellimur sequi uestigia precessoris, et desertam eam dicere, de qua supra  legimus: Letare, deserta, et reliqua his similia. De qua et in Ieremia scriptum est ex persona Dei: uacua facta est que pariebat septem, defecit et anima eius. Occidit ei sol adhuc meridie . Et in Samuelis uolumine: Sterilis peperit septem, et que habebat filios plures, infirmata est . Et in Psalmis: Qui habitare facit sterilem in domo, matrem filiorum letantem . Septem autem filios dicitur genuisse synagoga, propter mysterium  hebdomadis et sabbati, cui prior populus fuerat obligatus. Siue pro septem, plures intelligendi sunt, iuxta Hebrei sermonis ambiguitatem, quo et sabbatum significatur et plures. De quo in Hebraicarum Questionum libro, quem in Genesim scripsimus, plenius dictum est. Hec ergo que quamdiu uirum habebat Deum, sermonem diuinum, et Legi iuncta erat, generabat Deo plurimos filios: quando autem accepit libellum repudii, et uocanti uiro noluit respondere, et audiuit: Filia matris tue tu es, que dereliquisti uirum tuum . Et iterum: Non ut Dominum me uocasti: neque ut patrem et principem uirginitatis tue : propterea in hoc eodem Propheta plangitur: Quomodo facta  est meretrix ciuitas fidelis, Sion plena iudicii: in qua iustitia dormiuit in ea, nunc autem latrones . Sed et hoc notandum quod quando dicit: Plures filii deserte, magis quam eius, que habet uirum, non penitus synagoga excludatur a partu; sed multitudo ei gentium preferatur. Et ipsa enim in Apostolis, et per Apostolos primum populum genuit de Iudeis. Unde duo Apostolorum principes agmina sibi credentium in Christo, Circumcisionis et Gentium diuiserunt, ut ex utroque populo desertam prius atque pauperculam 628 edificarent Ierusalem. Quod autem Hebraicum pro letitia, hinnitum posuit, gaudii significat magnitudinem, in similitudinem hinnientis equi ad uictoriam. De quo in Iob plenius scribitur . Hunc locum et cetera,  que sequuntur, Iudei et nostri iudaizantes ad Ierusalem referunt, quam dicunt in mille annorum regno instaurandam, et eamdem esse que prius habuit uirum, et postea habere desierit, multoque plures habitura sit filios post repudium, quam prius habuit suo uiro. Cum perspicue duarum mulierum ponatur comparatio, eius que uirum habuit et dimissa est, et eius que semper deserta et absque uiro fuit. Nec mirandum de Iudeis, quorum oculi auresque sunt clause, si apertam non uideant ueritatem. De Christianis quid loquar, nescio, qui dicente Apostolo, que sunt allegorica et ad duo Testamenta, uetus et nouum, Saram Agarque referente, Iudeis tradunt manus, terrenarum in mille annis desiderio uoluptatum.

  Dilata locum tentorii tui, et pelles tabernaculorum tuorum extende: ne parcas: longos fac funiculos tuos, et clauos tuos consolida. Ad dexteram enim et ad leuam penetrabis, et semen tuum gentes hereditabit, et ciuitates desertas inhabitabit. LXX: Dilata locum tabernaculi tui, et pelles auleorum tuorum fige, ne parcas. Protende funiculos, et clauos tuos conforta adhuc in dextris, et in sinistris dilata, et semen tuum possidebit gentes, et ciuitates desertas habitare facies. Cui dixerat: Lauda, sterilis, que non paris; rumpe uincula, quibus prius tenebaris astricta, et clama in confessionem Domini, que liberos non habebas, nunc eidem precipitur in similitudinem tabernaculi Moysi, quod quondam habuit  in deserto, ut dilatet tentorium  suum, pellesque distentet; et funiculos faciat longiores, et clauos, quibus formatur omne tentorium, in altum defigat, et roboret, ne uentorum flatibus dissipetur. Ad dextramque penetret et sinistram, et nequaquam Iudaici tabernaculi imitetur angustias, quod centum longitudinis cubitorum, et quinquaginta latitudinis ambiebat, nec Templi breuitate claudatur, quod sexaginta cubita habebat in longum, et uiginti in latum. Sed ad dexteram et ad sinistram locum capere ne cesset . Ac ne putemus hoc iuxta friuolam Hebreorum contentionem dici de Sion, que in antiquum statum a Domino restituenda sit, ponit manifestius quod latebat: Et semen tuum gentes hereditabit. 629 De quo et in  Euangelio legimus: Egressus est qui seminat seminare ; et iterum: Nonne bonum semen seminasti in agro tuo ? Quod semen etiam ciuitates desertas faciet inhabitari, ut Ecclesie gentium in toto orbe consurgant. uel certe semen dicendum est Apostolorum, et Iudaici populi reliquie. De quo in hoc eodem Propheta dicitur: Nisi Dominus sabaoth reliquisset nobis semen, sicut Sodoma essemus, et similes Gomorrhe fuissemus . Et Apostolus: Reliquie ait, salue facte sunt . Hoc de Ecclesiarum magnitudine, que pro uno Iudee loco et ipso angustissimo, in toto orbe terrarum suos terminos dilatabunt. ueniamus ad intelligentiam spiritualem. Qui in tabernaculo est, firmam atque perpetuam non possidet mansionem;  sed semper mutat loca, et ad ulteriora festinat, dicens in psalmo: Pertransibo in locum tabernaculi admirabilis , preteritorum obliuiscens, et in futurum se extendens, donec perueniat ad brauium superne uocationis. De hoc tabernaculo et in alio loco legimus: Quam dilecta tabernacula tua, Domine uirtutum! concupiscit et deficit anima mea in atria Domini . Postque infert: Beati qui habitant in domo tua, in secula seculorum laudabunt te . Finis enim tabernaculorum, eterne domus possessio est, que fundamenta non mutat, nec transfertur de alio in alium locum. Qui enim plantati in domo sunt Domini, prius in atriis illius effloruerunt, ut de floribus ad frugem ueniant, possintque dicere: Ego autem  sicut oliua fructifera in domo Dei . Denique uir sanctus tabernacula preterire festinans, et domum Dei uidere desiderans, unum uotum habere se dicit, ut numquam de domo Dei exeat: Unum petiui a Domino, hoc requiram: ut inhabitem in domo Domini omnibus diebus uite mee . Dilatandum est ergo tabernaculum, et aulea pellesque tendende, et funiculi multiplicium uariorumque sermonum longius producendi, et claui ratione firmandi in dextris et sinistris, ut semen sermonis, id est, doctrine Dei, gentes ualeat possidere; et ciuitates habitabiles facere, quas accepit qui mnam duplicauerat. Dextera autem et sinistra in Scripturis sanctis tunc in bonam partem accipitur, quando eas et iuxta spiritum intelligimus, et iuxta litteram per arma iustitie a  dextris et a sinistris , ut et humilior intelligentia uite teneat institutionem exemplaque maiorum, et spiritualis atque 630 sublimis de presentibus nos transferat ad futura. Hoc est quod et Dominus Phariseis interrogantibus loquebatur: Reddite que sunt Cesaris Cesari et que sunt Dei Deo : ut et potestatibus istius seculi subiiciamur, que non iniuste tenent gladium in uindictam eorum qui male egerunt, que sinistra intelligitur: et Deo reddamus que Dei sunt, ut nullum alium timeamus, nisi eum, qui et anime habet et corporis potestatem, quod in dextera accipitur . Denique de sapientia Dei dicitur, cui nichil pretiosum comparari potest, quod in dextera  sua uite habeat longitudinem, et annos plurimos; in sinistra autem diuitias et gloriam, ut diuitie ille accipiantur, que in presenti scientia sunt et bonis operibus, et gloria quam accipit is, per cuius opera Deus glorificatur in gentibus, longitudo autem uite et anni plurimi, eternam uitam significent, que presentia negligens, ad futura festinat.

 Noli timere, quia non confunderis, neque erubesces: non enim te pudebit, quia confusionis adolescentie tue obliuisceris, et opprobrii uiduitatis tue non recordaberis amplius. Quia dominabitur tui qui fecit te, Dominus exercituum nomen eius: et redemptor tuus Sanctus Isrel, Deus omnis terre uocabitur. LXX: Noli timere, quia confusa es: neque confundaris, quia exprobratum tibi est: confusionem  enim eternam obliuisceris, et opprobrii uiduitatis tue, memor non eris: quia Dominus qui fecit te, Dominus sabaoth nomen ei: et qui eruit te, Deus Isrel, omnis terre uocabitur. Oritur questio, quomodo si ad Ecclesiam dicitur de gentibus congregatam: Letare, sterilis, que non paris; et: Plures filii deserte, magis quam eius que habet uirum, quod scilicet uirum non habuerit, que postea plures fecit filios, et illa in sterilitatem uersa sit, que prius habebat uirum: quomodo nunc dicatur ad eam, que uirum non habuit: uiduitatis tue non recordaberis amplius, et confusionis adolescentie tue obliuisceris. Ex quo intelligi uolunt Iudei, omnia que dicuntur, dici ad Ierusalem, que deserta a Deo, rursum ab eo instauranda sit. Qui facile repellentur,  cum admoniti fuerint, dici ex persona Domini in Zacaria: Et assumpsi mihi duas uirgas: unam uocaui decorem, et alteram uocaui funiculum: et paui gregem . De quo in suo loco plenius diximus, et nunc ex parte dicetur. Duas uirgas, utrumque esse populum, gentium et Iudeorum, quorum prior uocata sit turba gentilium, que accepit 631 naturalem legem fixam in cordibus suis, de qua Paulus scribens ad Romanos, fortissime disputat ; qua uirga nichil pulchrius est, ut omnis creatura equaliter uocetur ad cultum Creatoris sui. Secunda autem, id est, populi Iudeorum appellata est funiculus: que post offensam gentium uocatur pars Domini, et funiculus hereditatis eius Isrel . Denique postquam in Abraham  uocatus est Isrel, dicit Dominus: Tuli uirgam meam, que uocabatur decus: et abscidi eam, ut irritum facerem fedus meum quod percussi cum omnibus gentibus . Ergo in aduentu Christi dicitur ad uirgam, que abscissa fuerat: Noli timere, nec crubescas, neque ora pudore suffundas. Nequaquam enim ultra confunderis, ut prius confusa fueras, nec confusionis adolescentie tue memor eris, et uiduitatis tue non recordaberis, per quam relicta es a Deo: quia factor tuus ipse dominabitur tui, cuius nomen Omnipotens est, qui regnat, non in una gente Iudea, sed in uniuerso orbe terrarum. Denique sequitur: Qui te fecerat, ipse te redemit sanguine suo: et Deus omnis terre uocabitur: pro eo  quod est, omnium qui morantur in terra. Ex quo perspicue patet, nequaquam dici ad Ierusalem, que numquam in toto orbe dominata est: sed ad Ecclesiam Christi, cuius hereditas, mundi possessio est.

 Quia ut mulierem derelictam et merentem spiritu uocauit te Dominus: et uxorem ab adolescentia abiectam, dixit Deus tuus. Ad punctum in modico dereliqui te: et in miserationibus magnis congregabo te. In momento indignationis abscondi faciem meam parumper a te: et in misericordia sempiterna misertus sum tui, dixit redemptor tuus Dominus. LXX: Non ut mulierem derelictam et pusillanimem uocauit te Dominus, neque ut mulierem, que ab adolescentia odiosa est, dixit Deus tuus. Tempore modico reliqui te: et cum misericordia magna miserebor tui. In  furore paruo auerti faciem meam a te: et in misericordia sempiterna miserebor tui: dixit qui eruit te Dominus. Hic amici Iudeorum uilificant mulierem derelictam et uxorem ab adolescentia abiectam, quam ad punctum et ad modicum dereliquit Dominus, Ierusalem esse, dicentes. Qui abscondens parumper faciem suam susceperit eam in misericordiis sempiternis, et dolorem preteritum, gaudio commutarit. Hoc iuxta Hebraicum. Porro iuxta 632 Septuaginta non eam dicit quasi derelictam mulierem, et pusillanimem uocatam a Domino: neque sicut uxorem, que ab adolescentia odio habita sit; sed idcirco se eam ad modicum reliquisse, et auertisse faciem suam, ut misereatur illius in eternum. Si ergo Iudei et nostri iudaizantes, dicunt Isrel ad  modicum derelictum, ut in aduentu Christi eius misereatur Deus; et modicum interpretantur ad comparationem totius eternitatis: cur et nobis non concedunt, modicum dicere tempus, quo gentes sunt derelicte: ut [a 1Kb] abiecte in medio, que in adolescentia sua Dei fuerant, postea in senectute eternam misericordiam consequantur? Presertim cum in uocatione temporis Isrel, numquam exclusa sit turba gentilium; sed semper eis per proselytos ianua patuerit reuertendi, ut sicut nos illorum uocatione parumper uidemur exclusi, sic illorum exclusione perpetua nobis ad Deum reditus concedatur. Perpetuam autem exclusionem diximus, si non egerint penitentiam. Alioquin Paulus apostolus dicit: Conclusit Deus omnia sub peccato, ut omnibus misereatur  . Que nos de Ecclesia ex utroque populo congregata interpretati sumus; et Iudei de Ierusalem accipiunt: qui solam tropologiam sequuntur, et in locis difficillimis libere disputationis excursu, nascentes fugiunt questiones, ad animam referunt peccatricem, que abiecta a Deo sit, non ob odium, sed ob dispensationem, ut malorum pressa pondere, reuertatur ad uirum suum pristinum: et perdita substantia, de patris clementia non desperet . Annon est grandis misericordia occurrere filio reuertenti, annulum et stolam, osculumque  porrigere, et inuidenti fratri, iuxta alterius parabole similitudinem, dicere: Amice, si ego bonus, quare oculus tuus nequam ?

 Sicut in diebus Ne istud mihi est, cui iuraui, ne inducerem aquas Ne ultra super terram: sic iuraui, ut non irascar tibi, et non increpem te. Montes enim commouebuntur, et colles contremiscent: misericordia autem mea non recedet a te, et fedus pacis mee non mouebitur, dixit miserator tuus Dominus. LXX: Ab aqua que fuit sub Ne hoc mihi est: sicut iuraui ei in tempore illo, terre nequaquam ultra irasci super te, neque in comminatione tua montes transferre: neque colles tui transferentur. Sic nec misericordia mea deficiet, nec testamentum pacis mee auferetur, dixit propitius 633 tui Dominus. Ut credat sanctorum congregatio misericordiam Domini  sempiternam, et ideo ad punctum, et breue nos esse desertos, ut in amicitiam Dei, eterno federe iungerentur, ponit exempla maiorum, dicens: Quomodo uniuerso orbe peccante, postquam corrupit omnis terra uiam Domini, inductum est diluuium: et cum auctoribus cunctis peccatorum cuncta peccata deleta sunt, et in uno homine Ne humanum seruatum est genus: cui iuraui nequaquam terris inducendum esse diluuium: et sponsio mea hucusque seruata est, nec umquam irrita fiet ; sic iuro Ecclesie mee, quam mihi redemi sanguine meo, nequaquam me iratum fore his quorum misertus sum, nec meam clementiam ulla increpationis duritia commutandam. Facilius enim montes mouebuntur et colles, quam mea sententia  commutabitur. Iuxta quod et in Euangelio loquitur: Celum et terra transibunt, uerba autem mea non preteribunt . Hec est, autem, inquit, misericordia mea, ut fedus pacis, quo mihi reconciliatus est mundus, non merito eorum quibus datum est, sed mea clementia conseruetur. Iuxta Septuaginta confusus est sensus, et sic turbata sunt omnia, ut quid dicatur difficile possit intelligi: non quo ignorem quid in hoc capitulo uir prudentissimus dixerit, sed quo non satisfaciat animo meo. Ponit enim tropologicum diluuium, quod interpretatur in baptismo Saluatoris, congerens exempla quamplurima, ut est illud: Dominus diluuium inhabitare facit . Et iterum: Suauis Dominus exspectantibus se in die tribulationis: et sciens timentes se,  in diluuio itineris consummationem facit : quod scilicet uniuersa peccata in baptismo deleuerit, dicens in alio loco: Ego sum, ego sum, qui deleo iniquitates tuas . Omnes enim declinauerunt, simul inutiles facti erant . Non erat qui faceret misericordiam, nec ueritatem: neque erat scientia Dei super terram. Maledictio, et mendacium, et homicidium, et adulterium, et furtum cuncta occupauerant, et sanguinem sanguini miscuerant. Unde loquitur per Prophetam: Heu mihi! quia periit reuertens a terra.  Non est qui faciat rectum in hominibus, omnes in sanguine meo iudicantur. Unusquisque proximum suum tribulat tribulatione, et ad malum manus suas preparant : et cetera his similia. E quibus illud est: Nemo mundus 634 a sorde, nec si unius quidem diei fuerit uita eius super terram . Unde Dominum fecisse diluuium, qui iuxta apostolum Petrum occisus est carne, uiuificatus spiritu ; et predicauit spiritibus in carcere constitutis, quando Dei patientia exspectabatur in diebus Ne, diluuium impiis inferens. In cuius exemplum aqua nos mundat: non sordes carnis abluens, sed bone conscientie interrogatio in Deum. Montes autem et colles qui non commoueantur, et in huiuscemodi diluuio permoti fuerant,  sanctos uult intelligi, accepto federe sempiterno: qui in priore diluuio moti fuerant, et suam reliquerant firmitatem. Dicit montes, et demones, et aduersarias potestates, qui uiderunt filias hominum, quod essent bone, et amoris iaculo uulnerati, sumpserunt sibi uxores ex omnibus quas elegerunt, et perdiderunt fortitudinem pristinam: et nequaquam in hoc diluuio sunt futuri . Hoc ille dixerit, cuius explanationem lectoris arbitrio derelinquo.

 Paupercula tempestate conuulsa absque [a 1Kb] consolatione. Ecce ego sternam per ordinem lapides tuos: et fundabo te in sapphiris: et ponam iaspidem propugnacula tua, et portas tuas in lapides sculptos, et omnes terminos tuos in lapides desiderabiles:  Uniuersos filios tuos doctos a Domino, et multitudinem pacis filiis tuis, et in iustitia fundaberis. LXX: Humilis et instabilis absque consolatione. Ecce ego preparo tibi carbunculum lapidem tuum, et fundamenta tua sapphirum: et ponam propugnacula tua iaspin, et portas tuas lapides crystalli, et muros tuos lapides electos: et omnes filios tuos discipulos Dei, et multa pax erit filiis tuis, et in iustitia edificaberis. Ubi nos diximus: Sternam per ordinem lapides tuos, in Hebraico scriptum est, BAPHPHUCH , quod omnes preter Septuaginta similiter transtulerunt: Sternam in stibio lapides tuos, in similitudinem compte mulieris, que oculos pingit stibio, ut pulchritudinem significet ciuitatis. Et ubi nos iaspidem, sequentes LXX, diximus, in Hebraico scriptum habet  CHODCHOD , quod solus Symmachus transtulit. Pro crystallo quoque in cuius loco apud Hebreos ECDA  legitur, Symmachus et Theodotio, scalpture, id est, , Aquila [b 22Kb] posuit: quod uerbum foratarum celatarumque gemmarum 635 sensum sonat. De diuersitate translationis diximus: ueniamus ad sensum. Adhuc loquitur ad Ecclesiam, humilem prius atque pauperculam, que non habebat Legem, nec Prophetas, nec sermonem Dei: et tempestate conuulsam siue instabilem,  que multos seculi turbines sustinuerat, et inter uarios idolorum fluctuabat errores: que nullum habuit consolatorem, et frustra omnem substantiam suam in medicis perdidit; quod ipse ueniat, ipse descendat, et edificet in terris celestem Ierusalem, que in Apocalypsi Ioannis uocatur sponsa et uxor Agni, habens lumen simile lapidis pretiosi, sicut iaspidis et crystalli, et murum magnum, et portas duodecim inscriptas nominibus tribuum Isrel, quarum tres erant ab Oriente, et tres ab Aquilone, et tres ab Austro, et tres ab Occasu solis : murusque fultus duodecim fundamentis, cuius omnis edificatio ex lapide iaspide, et singula fundamenta murorum habebant singulos lapides, primum iaspidem, secundum sapphirum, tertium chalcedonium,  quartum smaragdum, quintum sardonicem, sextum sardium [Al. sardinum], septimum chrysolithum, octauum beryllum, nonum topazium, decimum chrysoprasum, undecimum hiacynthum, duodecimum amethystum; quod legentes, exclamamus illud, et dicimus: O profundum sapientie et scientie Dei, quam inscrutabilia iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit ? Et iterum: Quis sapiens, et intelliget hec: intelligens, et cognoscet ea ? Respondeant amatores tantum occidentis littere, et in mille annis exquisitos cibos gule ac luxurie preparantes, quorum Deus uenter est, et gloria in confusione eorum ; qui post secundum in gloria Saluatoris aduentum, sperant  nuptias, et paruulos centum annorum, et circumcisionis iniuriam, et uictimarum sanguinem, et perpetuum sabbatum: qui dicunt cum Isrel in peruersum modum: Manducemus et bibamus, cras enim [c 1Kb] regnabimus: que sit ista celestis Ierusalem, cui nunc dicitur: Ecce ego sternam per ordinem lapides tuos: siue iuxta LXX: Ecce ego preparo [Al. preparabo] tibi carbunculum, lapidem tuum: ut tota ciuitas sit plena carbunculis, et habeat fundamenta sapphirina, et propugnacula iaspidem, siue chalcedonium, et 636 portas crystallinas, siue anaglyphas, et murum in circuitu pretiosorum lapidum: omnesque filii eius non habeant magistros homines, sed Deum, et appellentur discipuli Dei; et sit in ea pax perpetua, et edificatio iustitie. Ex quo perspicuum est,  sub occasione iustitie, quod uirtutis est nomen, etiam ceteras uirtutes in edificationem Ecclesie debere nos querere: nec Iudaica deliramenta sectari. Exponant enim quid sit illud quod in Prouerbiis de sapientia dicitur: Pretiosior est cunctis lapidibus pretiosissimis . Si enim Christus Dei uirtus et Dei sapientia est , stultum est Christum insensibilibus lapidibus comparari. Rursumque de iudiciis Dei legimus: Iudicia Domini recta: iustificata in semetipsa, desiderabilia super aurum  et lapidem pretiosum multum . Ex quo palam est, illud lapidem ceteris lapidibus comparari, de quo supra in hoc eodem Propheta ex persona Dei dicitur: Ecce immittam in fundamenta Sion lapidem angularem, lapidem electum, pretiosum: et qui crediderit in eo, non confundetur . Hunc lapidem reprobauerunt edificantes , Scribe uidelicet, et Pharisei, et principes Iudeorum, qui factus est in caput anguli . De quo et Apostolus Petrus disputans ait: Nobis ergo honor qui credimus angulari et pretioso electoque lapidi. Incredulis autem est lapis offensionis et petra scandali . Qui et in Actibus Apostolorum ad principes loquitur sacerdotum: Iste est lapis electus, pretiosus, quem uos  despexistis reprobantes ; qui factus est in caput anguli, et duos populos continet, gentium et Isrel; qui edificauit ciuitatem, cuius artifex et conditor Deus est: de qua et Apostolus scribit Corinthiis: Dei edificatio estis. Et: Quasi architectus sapiens fundamentum posui, alius superedificat. Unusquisque autem uideat quomodo edificet. Fundamentum enim aliud nemo potest ponere preter eum qui positus est, Iesum Christum . Si quis autem super fundamentum hoc edificat aurum, et lapides pretiosos, ligna, fenum, stipulam: uniuscuiusque opus manifestum erit. De hoc fundamento et in Epistola altera loquitur: Aedificati super fundamentum Apostolorum et Prophetarum, ipso angulari lapide Iesu Christo ; et iterum: In quibus omnes edificamini  lapides uiuentes in sacerdotium sanctum, offerre spirituales uictimas . De his lapidibus mystice dicitur: Lapides sancti uoluuntur super terram , 637 quibus edificat Christus Ecclesiam super petram, dicens in Euangelio: Super hanc petram edificabo Ecclesiam meam . Quam ciuitatem qui meruerit intrare, gaudens loquitur Domino: Sicut audiuimus, ita uidimus in ciuitate Domini uirtutum, in ciuitate Dei nostri: Deus fundauit eam in eternum . Super conditore huius ciuitatis, et in alio loco dicitur: Hic edificabit ciuitatem meam, et reducet captiuitatem populi mei . De natura autem duodecim lapidum atque gemmarum, non est huius temporis dicere, cum et Grecorum plurimi scripserint et Latinorum. E quibus  duos tantum nominabo, uirum sancte et uenerabilis memorie episcopum Epiphanium, qui insigne nobis ingenii et eruditionis sue reliquit uolumen, quod inscripsit : et Plinium secundum, eumdem apud Latinos oratorem et philosophum, qui in opere pulcherrimo naturalis historie tricesimum septimum librum, qui et extremus est, lapidum atque gemmarum disputatione compleuit. Hi duodecim lapides scribuntur per ordinem in Exodo et in Ezechiel, id  est [Mss. in logio] pontificis, et in corona atque diademate principis Tyri. Dicamus primum de Exodo: Quatuor ordines intexti erant lapidum . Ordo primus habuit lapidem sardium, topazium, smaragdum. Ordo secundus, carbunculum, sapphirum, iaspidem. Ordo tertius, [a 1Kb] ligirium, achatem, amethystum. Ordo quartus, chrysolithum, beryllum, onychium, auro circumdatos; et inscripti erant ex nominibus duodecim tribuum filiorum Isrel. In quo notandum quod secundus ordo lapidum etiam in presenti Scriptura sit positus, carbunculus, sapphirus, et iaspis. Necdum enim perfecta retinemus, nec ad prima peruenimus, quia nunc per speculum uidemus in enigmate. Porro in Ezechiel sic scriptum reperimus: Tu es signaculum similitudinis  et corona decoris, in deliciis paradisi Dei fuisti. Omni lapide primo indutus es, sardio, topazio, et smaragdo, carbunculo et sapphiro et iaspide, argento quoque, et auro et lyncurio, et achate, et amethysto, et chrysolitho, et beryllo, et onychino; auroque replesti thesauros tuos et 638 [b 1Kb] apothecas tuas in te. A qua die conditus es, cum Cherubim posui te in monte sancto meo; fuist in medio lapidum ignitorum, immaculatus in diebus tuis, ex quo conditus es, donec inuente sunt in te iniquitates tue . Quis enim tam stultus et uecordis ingenii, ut in paradiso Dei, positum principem Tyri, quemcumque illum esse crediderit, et conditum inter Cherubim et inter igneos lapides conuersatum  putet fuisse  eum, qui terrenis lapidibus ornatus sit, et habuerit similitudinem et signaculum? De natura igitur omnium lapidum, et per partes singulorum, non est huius temporis dicere; neque enim semper dicenda sunt omnia. Nunc tantum de carbunculo, sapphiro et iaspide disseramus. Carbunculus qui paratur, siue per ordinem sternitur, uidetur mihi ignitus sermo doctrine, qui fugato errore tenebrarum, illuminat corda credentium. Hic est quem unus de Seraphim tulit forcipe comprehensum, ad Isaie labia purganda : qui nascitur, iuxta Geneseos fidem, in terra Euila, ubi est aurum optimum , [c 1Kb] lapisque carbunculus, et prasinus. Porro sapphirus, qui ponitur in fundamentis, celi habet similitudinem, et supra nos eris: qui talis est, ut possit illud  Aristophanicum dicere cum Socrate: ; quod nos in Latinum sermonem uertere possumus: Scando erem, solemque despicio . Siue cum Paulo apostolo: Nostra autem conuersatio in celis est . Ezechielis quoque Scriptura commemorat, quod locus in quo thronus Dei sit, sapphiri habeat similitudinem, et gloria Domini in hoc colore consistat, qui portat imaginem supercelestis. Sed et  propugnacula urbis Dominice, hoc est murorum menia iaspide roborantur, qui possunt omnem altitudinem eleuantem se contra scientiam Dei destruere atque conuincere, et mendacium subiicere ueritati . Qui ergo in disputando fortissimus est, et sanctarum Scripturarum testimoniis roboratus, iste propugnaculum Ecclesie est. Iaspidum multa sunt genera: [a 592Kb] alius est enim smaragdi habens similitudinem, qui reperitur in fontibus Thermodontis fluminis, 639 et uocatur [b 31Kb] Grammatias, quo omnia phantasmata fugari autumant. Alius uiridior mari, et tinctus quasi floribus; hunc in Phrygie monte Ida, et in profundissimis specubus eius nasci referunt. Alium uero iuxta Iberos, Hyrcanosque et mare Caspium reperiri, [c 15Kb] et precipue iuxta  lacum Neusin. Est et alius iaspis niui et spume marinorum fluctuum similis, [d 1Kb] et elementer quasi mixto cruore subrutilans. Hoc diximus, ut uniuersas gratias spirituales in Ecclesie propugnaculis cognoscamus; quas qui habuerit, uanos timores fugat, et potest cum sponsa dicere: Fratruelis meus candidus et rubicundus . Porte autem istius ciuitatis de lapide sunt crystallo, qui scalpitur uariis modis, quo lapide nichil purius est. Denique uehementissimis Alpium frigoribus, et inaccessis soli speluncis, concrescere aque dicuntur in crystallum: et tactu quidem lapidem, uisu aquam esse. Per quem ostenditur, eos qui in foribus Ecclesie sunt, nulla debere sorde maculari, sed fidei esse purissime, et dicere cum propheta: A mandatis tuis intellexi .  Et illud audire: Beati mundo corde: quoniam ipsi Deum uidebunt . Muri autem ciuitatis, siue termini et , lapidibus electis exstruuntur, quos reliquos lapides intelligere possumus, et omnes filios eius esse doctos, siue discipulos Dei: quo testimonio Dominus utitur in Euangelio Ioannis, dicens: Nemo potest ad me uenire, nisi Pater meus qui misit me, traxerit eum, et omnis qui audierit et didicerit a Patre, uenit ad me . Et post paululum, scriptum est in prophetis: Erunt omnes docti a Deo. Qui et per Ieremiam loquitur: Dans leges meas in mentibus eorum, et super cor illorum scribam eas; et nequaquam ultra docebunt singuli proximos suos et fratres dicentes: Cognosce Dominum. Sed omnes scient me a minimo usque ad maximum.  Propitius enim ero iniquitatum eorum, et peccatorum eorum non recordabor . Doctrina  autem discipulorum Dei habet multitudinem pacis, que eis a Domino derelicta est: edificatioque urbis pulcherrime completur iustitia; ut nequaquam unius gentis, 640 sed totius mundi Deus sit, uocantis ad fidem suam seruos et liberos, Grecos et Barbaros, diuites et pauperes, nobiles et ignobiles, uiros et mulieres, paruulos et senes, et omnia que in mundo uidentur esse contraria . Excessimus breuitatis modum, qui utilis est in omnibus que dicenda sunt: nequaquam nos iuxta Hebreos et nostros Semiiudeos in terra, sed in celis, urbem Dei querentes [Al. querendo], que in Christo monto sita latere non potest.

 Recede procul a calumnia, quia non timebis; et a pauore, quia non appropinquabit tibi.  LXX: Recede ab iniquo, et non timebis, et tremor non appropinquabit tibi. Ordo pulcherrimus. Pauperculam et humilem fuerat consolatus, promittens ei gratias spirituales. Nunc docet quid facere debeat, si nolit aduersariorum impetus formidare. Et est sensus: Non uis timere inimicos tuos, fac ista que dico: Recede procul a calumnia, siue ab iniquitate: quia omnis iniquitas et rapina de calumnia nascitur; et non timebis, tremorque et pauor non appropinquabunt tibi, ut nequaquam homines, sed Deum timeas, dicens cum Moyse: Tremens sum ego et meticulosus ; et cum uno amicorum Iob: Horror et tremor uenerunt super me; et multum mea ossa concussit ; et cum propheta: A uoce orationis mee intrauit tremor in ossa mea ; et:  Super quem Dominus requiescit, nisi super humilem et quietum, et trementem uerba eius ? Porro alius est impiorum tremor, qui ex metu supplicii nascitur. De quo scriptum est: Tremor apprehendit impios .

 Ecce accola ueniet, qui non erat mecum; aduena quondam tuus adiungetur tibi. LXX: Ecce proselyti accedent ad te per me, et coloni erunt tui, et ad te confugient. Et hec Iudei putant ad Ierusalem dici, quod multi de gentibus proselyti sint futuri, et legem Moysi ceremoniasque suscipiant. Quod nos iuxta ceptam interpretationem ad Ecclesiam referimus, que per apostolos ex utroque populo congregata est, que non habet maculam, neque rugam, que liber est, et mater omnium credentium . Ad  quos 641 proselytos et aduenas congregandos, misit Dominus discipulos suos, dicens: Docete omnes  gentes , ut confugiant ad Euangelium, et nouam Legem suscipiant, ut habitatores quondam idololatrie, fiant coloni Ecclesie. De quibus in psalmis dicitur: Dominus sapientes facit cecos. Siue ut in Latinis codicibus legitur: Dominus illuminat cecos, Dominus diligit aduenas : ut postquam ceci lumen receperint ueritatis, et stulti sapientiam didicerint, tunc ad Ecclesiam transeuntes diligantur a Domino, et audiant per prophetam: uocabo non populum meum, populum meum ; quo intrante Templum Dei, zelus apprehendit populum ineruditum.

 Ecce ego creaui fabrum sufflantem in igne prunas, et proferentem uas in opus suum: et ego creaui interfectorem ad disperdendum. Omne uas,  quod fictum est contra te, non dirigetur: et omnem linguam resistentem tibi in iudicio, iudicabis. Hec hereditas seruorum Domini: et iustitia eorum apud me, dicit Dominus. LXX: Ecce ego creaui te, non ut erarius sufflans in igne prunas, et proferens uas in opus. Ego autem creaui te non in perditionem interficere: omne uas quod factum est contra te, non prosperabitur: et omnis uox surget contra te in iudicium: omnes eos uinces  et obnoxii tui erunt in ea ** Est hereditas seruientibus Domino, et uos eritis mihi iusti, dicit Dominus. Dicamus primum iuxta Hebraicum: Si uis non timere, et procul a te esse formidinem, fac que preteritus sermo narrauit; ego enim sum per quem habitura es proselytos. Ego qui creaui fabrum sufflantem in igne prunas, hoc est, diabolum omnium  malorum artificem, non necessitate nature, sed mentis arbitrio. Qui suscitauit incendia, et proferet contra te uasa: quales fuerunt Simon et Elimas magi, Petro et Paulo apostolis resistentes . Ego creaui interfectorem eorum qui increduli sunt futuri. Non quo ego sim causa perditionis eorum, sed quo creatus aduersarius ad pugnandum, et uictis perditio, et uictoribus causa sit premiorum. Omnesque qui contra te a fabro sufflante sunt fabricati, non dirigentur, sed et presentes penas sentient et futuras. Quodque prius uidebatur occultum, in consequentibus dicitur manifestius: Et omnem linguam resistentem tibi in iudicio iudicabis, perdens 642 sapientiam sapientium, et prudentiam prudentium reprobans. Cunctosque hereticorum  principes, et Iudeorum magistros, et mundi philosophos, quos faber ille conflauerat, tuo iudicio condemnabis. Quomodo et Regina Saba condemnauit incredulos, et Niniuite: et e contrario iustificabitur Sodoma comparatione peioris Ierusalem . Post hec infertur que sint premia futurorum, [a 1Kb] ne cassum putent esse certamen, et presenti morte finiri. Hec est hereditas seruorum Domini, id est, regna celorum, et uita perpetua, et retributio laborum, que oculus non uidit, et auris non audiuit,  et in cor hominis non ascenderunt, que preparauit Deus diligentibus se . Si autem diligentibus, ergo et seruientibus, qui nullum alium habent Dominum, nisi Deum. Et hec est iustitia eorum qui apud Deum sunt, dicit Dominus, ut presens tribulatio futuro gaudio compensetur. Porro iuxta Septuaginta iste mihi sensus uidetur: Ego Creator tuus non te ita feci quomodo diabolus faber pessimus immundo spiritu conflat uasa iniquitatis, et profert ea in perditionem: qui scire debet quod huiuscemodi uasa prosperum iter non habeant, sed in cursu medio confringantur. Que sint autem uasa, sequenti sermone demonstrat; Et omnis uox que surget contra te in iudicium, omnes eos uinces. uasa iniquitatis uocem habent, que uox surgit contra  Ecclesiam, quando ponunt heretici in excelsum os suum, et lingua eorum pertransit ad terram. Quodque sequitur: Et obnoxii tui erunt in ea, obelo prenotauimus, quod non tam a LXX quam a malis scriptoribus uidetur additum. Cum autem omnem uocem surgentem aduersum se Ecclesia uicerit, tunc seruientibus Domino et obedientibus erit hereditas, eterna possessio. De qua in Ieremia aliis uerbis dicitur: Est merces operibus tuis . Habitatoresque Ecclesie iusti erunt Domino. Omnis enim qui facit iustitiam, de Deo natus est. Quibus loquitur Dominus: Estote sancti, quoniam ego sanctus sum .

 Omnes sitientes uenite ad aquas, et qui non habetis pecuniam [uulg. argentum],  properate, emite et comedite: uenite, emite absque argento, et absque ulla commutatione uinum et lac. Quare appenditis argentum non in panibus, et laborem uestrum non in saturitate? 643 LXX: Qui sititis, ite ad aquam, et quotquot non habetis pecuniam, euntes emite, et comedite, et ambulate, et emite absque pecunia et absque pretio uinum et adipem. Quare emitis pecunia [b 11Kb] , et laborem uestrum non in saturitatem? uerbum Hebraicum OI , de quo supra in prophetia contra Ariel dixeram , quod esset ambiguum, et uel interiectionem uocantis, uel ue, significaret, hic in principio capituli positum, nequaquam plangentis legitur, sed uocantis affectu. Quia ergo omne uas fictum contra Ecclesiam dixerat conterendum, et omnem uocem linguamque, que se  armauerat contra scientiam Dei, esse superandam: prouocat credentes ad fluuium Dei, qui repletus est aquis, et cuius impetus letificat ciuitatem Dei, ut bibant aquas de fontibus Saluatoris, qui loquitur ad Samaritanam: Si scires gratiam Dei, et quis est, qui dicit tibi, da mihi bibere: tu petisses ab eo, et [c 1Kb] dedisset tibi aquam. Aqua quam ego dedero ei, fiet in eo fons aque salientis in uitam eternam . De his aquis clamabat in Templo: Si quis sitit, ueniat ad me, et bibat. Qui biberit de aqua, quam ego dedero  ei, flumina de uentre eius fluent aque uiue , significans Spiritum sanctum, quem credentes accepturi erant, et de quo Propheta mystico sermone resonabat: Sitiuit anima mea ad Deum uiuentem ; et iterum: Apud te fons est uite . Qui ipse de se loquebatur: Me dereliquerunt fontem aque uiue: et foderunt sibi lacus contritos, qui non possunt aquas continere . Has aquas spargunt nubes, ad quas peruenit ueritas Dei. Sicut scriptum est: Et nubes spargant iustitiam . Precipiturque sitientibus, ut nequaquam bibant aquas Sior turbidas, et tumentes gurgites Assyriorum; sed pergant ad aquas Sile, que uadunt cum silentio; nec timeant eloquii paupertatem, si argentum forte non  habeant , sed audiant Apostolum dicentem: Gratia salui facti estis ; et Dominum ad discipulos: Gratis accepistis, gratis date . Mirumque in modum emunt aquas absque pecunia; et non bibunt eas, sed comedunt. Ipse enim et aqua et panis est, qui de celo descendit . Ergo quod in quibusdam exemplaribus legitur: Emite, et bibite, ab imperitis scriptoribus immutatum est, 644 qui putauerunt esse consequentius, si biberentur potius aque, quam comederentur. Est autem et pecunia pessima, siue argentum, quod reprobat Scriptura, dicens: Pecunia, que datur cum dolo, quasi testa reputabitur ; et in alio loco: Argentum uestrum reprobum . Et est argentum  quod Dei eloquiis comparatur: Eloquia Domini, eloquia casta: argentum igne examinatum terre, purgatum septuplum . Spreto igitur illo argento et pecuniis, quibus aquas Domini emere non possumus, pergamus ad eum, qui tenens calicem Sacramenti, discipulis loquebatur: Accipite et bibite, hic est sanguis meus, qui pro uobis effundetur in remissionem peccatorum . Quod uinum miscuit et sapientia in cratere suo, omnes stultos seculi mundique sapientiam non habentes, prouocans ad bibendum: et ut non solum uinum emamus, sed et lac, quod significat innocentiam paruulorum, qui mos ac typus in Occidentis [a 1Kb] Ecclesiis hodie usque seruatur, ut renatis in Christo uinum lacque tribuatur. De quo lacte dicebat et Paulus;  Lac uobis potum dedi, non solidum cibum . Et Petrus: Quasi modo nati paruuli, rationale lac desiderate . Unde et Moyses uinum et lac in Christi intelligens [b 1Kb] passione, mystico sermone testatur: Gratiosi oculi eius a uino, et candidi dentes eius a lacte . Pro lacte in presenti loco LXX adipem transtulerunt. De quo sanctus Dauid dicit in psalmo: Sicut adipe  et pinguedine repleatur anima mea ; et in alio loco: Cibauit eos de adipe frumenti, et de petra melle saturauit eos . Qui adipes non aliud quam mysticam carnem sonant. Ad quam Dominus discipulos hortabatur, dicens: Nisi comederitis carnem meam, et biberitis sanguinem meum, non habebitis uitam in uobis . Unde et in Gethsemani traditus est, quod significat uallem adipeam, siue pinguissimam. Simulque increpat eos, qui sequuntur sapientiam secularem et peruersas hereticorum simulatasque doctrinas, et Phariseorum traditiones, omnemque falsi nominis scientiam, que eleuatur contra Deum, et magnis pretiis ac labore continuo appendunt argentum pro ea disciplina, in qua non 645 sunt panes, et sudant pro his  cibis, in quibus nulla saturitas est. Ex quo ostenditur eam sectandam esse sapientiam, que non est in foliis ac flore uerborum, sed in medullis ac fructibus sensuum; que non aurem preteruolat, sed animum reficit. Quam ut discamus, non transimus maria, nec magnis sumptibus indigemus, sed prope est uerbum in ore nostro, et in corde nostro.

 Audite audientes me, et comedite bonum et delectabitur in crassitudine anima uestra. Inclinate aurem uestram, et uenite ad me: audite, et uiuet anima uestra. Et feriam uobiscum pactum sempiternum: misericordias Dauid fideles. LXX: Audite me, et [c 8Kb] comedite bona, et delectabitur in bonis anima uestra. Attendite auribus uestris, et sequimini uias meas: et audite me, et uiuet in bonis anima uestra. Et constituam  uobis testamentum eternum, sancta Dauid fidelia. Ne quis putaret auditum carnis esse, non mentis, ad quem cohortatur audituros sermo diuinus, non carnis illis bona, sed anime pollicetur. Si enim, inquit, audieritis me, bona terre comedetis . Siue bonum, qui dicit: Ego sum pastor bonus . Et delectabitur in bonis et in crassitudine anima uestra. Ergo bona, que anime repromissa sunt, non diuitie, et corporis sanitas, et seculi dignitates, que etiam philosophi appellant indifferentia, id est, nec bona, nec mala, et pro utentium qualitate uariantur; sed illa credenda sunt, ad que nos cohortatur Deus: Declina a malo, et fac bonum . Sin autem bona anime, honestas uirtutesque dicuntur; ergo et mala, non paupertas, et infirmitas  corporis, et ignobilitas accipienda, sed omnia uitia, que uere mala sunt. Denique Abraham non ideo bona habuit, quia diues fuit, sed quia diuitiis bene usus est . Et Lazarus qui postea requieuit in sinu eius, non idcirco mala sustinuit, quia cum egestate passus est tormenta morborum, sed malis que putabantur in seculo, uera bona est consecutus. Unde et diues ille purpuratus recepit bona  sua in uita sua, que illi erant bona, qui ea arbitrabatur bona , et de Lazaro non e contrario dicitur: Recepit mala sua in uita sua; sed recepit mala in uita sua, 646 que mala non illi, qui patiebatur, sed aliis uidebantur. Utriusque rei exemplum nobis tribuit beatus Iob, qui nec in bonis nec in malis seculi uictus est, sed omnia pari mentis firmitate sustinuit . Quamobrem Salomon precatur Deum: Diuitias et paupertatem ne dederis mihi. Constitue autem mihi que sunt uictui meo necessaria et sufficientia, ne saturatus mendax efficiar, et dicam: Quis me uidet? aut egens furer et periurem nomen Domini . Si autem hoc deprecatur, ut nec diuitias habeat, nec paupertatem, sed tantum uictus necessaria, de quibus et Apostolus  dicit: Habentes uictum et uestitum, his contenti sumus : perspicuum est diuitias et egestatem, sanitatem et languorem, uoluptatem atque cruciatus, nec bona esse nec mala, sed pro sustinentium diuersitate bona et mala fieri. Ergo non iuxta , opum abundantiam, et delicatos cibos, et crassitudinem corporis, [a 1Kb] phasidesque et fartos turtures, mulsum, merum, uxorum pulchritudinem, examina liberorum, Dominus anime pollicetur, sed illas delicias, ad quas nos mystice prouocat dicens: Delectare, siue deliciis fruere in Domino, et dabit tibi petitiones cordis tui ; et alibi: Credo uidere bona Domini in terra uiuentium ; et in alio psalmo: Benedic, anima mea, Domino, et omnia interiora mea nomen sanctum eius. Qui implet  in bonis desiderium tuum . Denique infert: Audite me, et uiuet anima uestra . Omnium bonorum promissio, uita est sempiterna. Quod si uolueritis audire, et anima uestra uixerit in eternum, feriam uobiscum pactum sempiternum, misericordias Dauid fideles. De quibus idem Psalmista cantabat: Misericordias Domini in eternum cantabo. In generatione et generatione annuntiabo ueritatem tuam . Et ut sciamus que sint iste misericordie, sequenti sermone demonstrat: Semel iuraui in sancto meo: si Dauid mentiar, semen eius in sempiternum manebit, et thronus illius sicut sol in conspectu meo, et sicut luna perfecta in eternum, et testis in celo fidelis. Qui idcirco uocatur fidelis, quia promissa compleuerit. Pro quibus LXX transtulerunt,  sancta Dauid fidelia : quod potest pro firmis accipi 647 atque robustis. Ut est illud: Fidelia omnia mandata eius: confirmata in seculum seculi . Et in alio loco: Deus fidelis, et non est iniquitas in eo . Et apostolus Paulus: Si negauerimus, inquit, eum, ipse fidelis manet: negare seipsum non potest . Et in alio loco scribens ad Timotheum: Fidelis sermo, et omni acceptione dignus . Hoc autem pactum, quod Dominus pollicetur, non erit breue et unius temporis, sicut fuit populi Iudeorum,  sed manebit in eternum, ut ueniat uerus Dauid, et in Euangelio compleantur que ex Dei persona sunt repromissa: Inueni Dauid seruum meum, in misericordia sancta unxi eum . Cuius manum posuit in mari, et in fluminibus dexteram illius. Quem iuxta Ezechiel, per multa iam secula dormiente Dauid, appellat seruum suum atque pastorem dicens: Suscitabo uobis pastorem unum, seruum meum Dauid .

 Ecce testem populis dedi eum, ducem ac preceptorem gentibus. Ecce gentem, quam nesciebas, uocabis: et gentes, que non cognouerunt te, ad te current, propter Dominum Deum tuum et Sanctum Isrel, quia [Al. qui] glorificauit te. LXX: Ecce testimonium in gentibus dedi eum, principem et precipientem gentibus:  [b 9Kb] gentes, que nesciebant te, inuocabunt te: et populi, qui ignorabant te, ad te confugient: propter Dominum Deum tuum Sanctum Isrel, qui glorificauit te. Prouocauerat ad credendum populum Iudeorum, ut inclinarent aurem suam, et pactum acciperent sempiternum, quod Dominus Dauid repromiserat, et Abraham, ac semini eius, dicens: In semine tuo benedicentur gentes . Quod apostolus Paulus edisserens, Non dixit, ait, in seminibus: sed, in semine, quod est Christus . Et quia sciebat, illis non credentibus, credituros esse populos nationum, transit ad gentes; et dicit misisse se Filium suum testem uel testimonium cunctarum gentium, qui precepta illius atque mandata populis nuntiaret, qui de seipso loquitur: Oportet predicari  Euangelium istud in omni orbe, in testimonium cunctis gentibus . Denique superbientem Pilatum hoc sermone confutat: In hoc natus sum, ut testimonium prebeam ueritati . De quo apostolus Paulus scribit Timotheo: Unus mediator Dei et hominum, homo Christus iehsu, qui dedit se redemptionem pro omnibus, testimonium 648 temporibus propriis: in quo ego positus sum preco et Apostolus . Omnia ergo que dicuntur, ad eum referenda sunt, qui quasi ouis ad uictimam ductus est, et quasi agnus coram tondente non aperuit os suum. De quo supra dicitur: uidimus eum, et non habebat speciem neque decorem ; et: Ipse peccata nostra portauit, et pro nobis dolet. Ad hunc confugerunt, siue cucurrerunt, qui eum antea nesciebant,  dicentes: Deus noster refugium et uirtus ; et iterum: Domine, refugium factus es nobis in generatione et generatione . De quorum fide et supra legimus: Quibus non est predicatum de eo, uidebunt: et qui non audierant, intelligent. Iste testis est omnium, que Pater mundo spopondit et prestitit, cuius mysterium breui Paulus ad Ephesios sermone comprehendens: Deus, inquit, Domini nostri Iesu Christi Pater glorie : De quo et nunc scriptum est: Propter Dominum Deum tuum, et Sanctum Isrel, qui glorificauit te,  et ea gloria, quam habuit priusquam mundus fieret. De qua et Propheta testatur: Apparebit gloria Dei , qui est splendor glorie, et forma substantie eius, quando omnis lingua confitebitur, quod Dominus iehsu in gloria Patris sit . Qui respondit Filio gloriam, quam prius habuerat, postulanti: Et glorificaui, et glorificabo. De quo et Ioannes apostolus: uidimus, ait, gloriam eius, gloriam quasi unigeniti a Patre plenum gratie et ueritatis . Ergo quando de eo loquitur: Qui in principio apud Deum erat Deus uerbum, appellatur Pater glorie: quando autem de eo qui dicit in Euangelio: Quid me persequimini hominem, qui ueritatem uobis loquor ? uocatur Deus Domini nostri Iesu Christi. Non quod alter [a 1Kb] et alter sit , sed quo unus atque idem Filius Dei, nunc diuinitatis sue glorie, nunc nostre nature, quam suscipere [b 1Kb] dignatus est, loquatur affectibus.

 Querite Dominum, dum inueniri potest: inuocate eum, dum prope est. Derelinqunt impius uiam suam, et uir iniquus cogitationes suas, et conuertatur ad Dominum, et miserebitur eius, et ad Deum nostrum: quoniam multus est ad ignoscendum. LXX: Querite Dominum: et cum inueneritis eum, inuocate. Et postquam uobis appropinquauerit, relinquat impius uias suas et 649 uir iniquus cogitationes suas et conuertatur ad Dominum: et misericordiam consequetur: quia multum dimittet peccata uestra. Quia igitur, ut ante iam diximus, noluistis pactum recipere sempiternum,  et misericordias Dauid fideles, quas, uobis nolentibus suscipere, suscepit turba gentilium, moneo uos populares meos ego Propheta, atque contestor, dum tempus est, agite penitentiam. Conuertimini ad eum, qui uobis nunc loquitur per Prophetas, qui postea locuturus est presens. Querite eum dum inueniri potest, dum estis in corpore, dum datur locus penitentie, et querite non loco, sed fide. Quomodo autem queratur Deus, in alio loco plenius dicitur: Sapite de Domino in bonitate, et in simplicitate cordis querite eum: quia inuenitur ab his qui non tentant eum: et apparet his, qui [c 1Kb] non sunt ei increduli . Unde et nos scientes illud dictum de peccatoribus: Qui longe recedunt a te, peribunt, loquamur ad Dominum: Quo ibo a spiritu  tuo, et a facie tua quo fugiam? Si ascendero in celum, tu ibi es: si descendero in infernum, ades . Et inuocemus eum, dum prope est, ne nostris uitiis atque peccatis procul recedat. Appropinquat  enim appropinquantibus sibi, et filio longo post tempore reuertenti, letus occurrit. Quamobrem sanctus in psalmo canit: Mihi autem adherere Deo, bonum est . Et Moyses solus appropinquabat ad Dominum . Et per Ieremiam loquitur Deus: Ego Deus appropinquans, et non de longe . Appropinquans eis, qui mihi appropinquant fide, et longe recedens ab his, qui a me procul infidelitate discedunt. Propter que dicitur ad credentes: Appropinquate Deo, et appropinquabit uobis. Ac ne hoc putaremus posse sufficere, [d 2Kb] statim subiungit: Resistite diabolo, et fugiet a uobis . De quo supra dixerat: Aduersarius uester diabolus sicut leo circumiens, querit quem deuoret. Aduersum quem resistite confortati fide . Nec satis est querere  Dominum, et dum penitentie tempus est, inuenire, atque inuocare eum dum prope est, nisi reliquerit impius uias suas pristinas, et cogitationes antiquas quibus a Domino declinauerat. Tunc enim reuertemur ad Dominum, qui miserebitur nostri; et ad clementissimum 650 patrem, qui multus est in misericordiis, et facilis ad ignoscendum, cum cogitationes et uias pristinas reliquerimus, ut postea mereamur audire: Beati quorum remisse sunt iniquitates, et quorum tecta sunt peccata .

 Non enim cogitationes mee, cogitationes uestre: neque uie uestre, uie mee, dicit Dominus. Sicut enim exaltantur celi a terra, sic exaltate sunt uie mee a uiis uestris, et cogitationes mee a cogitationibus uestris. LXX: Neque enim sunt cogitationes  mee, sicut cogitationes uestre: nec sicut uie mee, uie uestre, dicit Dominus. Sed quantum distat celum a terra, tantum distat uia mea a uiis uestris, et cogitationes uestre a cogitatione mea. Ne putetis, inquit, difficile esse quod spondeo, et uobis incredibile uideatur, impium et iniquum posse saluari, uel populum Iudeorum, uel omnes qui in gentibus nesciebant Deum: hoc considerate, quod multa inter mea uestraque consilia sit differentia, et quanta nature, tanta uoluntatis diuersitas . Multe enim cogitationes in corde uiri, consilium autem Domini in sempiternum manet. uos, ut homines, [e 1Kb] sepe promissi penitentes, ueterem uoluntatem nouella uoluntate subuertistis. Dominus enim dissipat consilia gentium, et reprobat cogitationes populorum, et irritas  facit uoluntates principum . Cogitationes autem cordis eius a generatione in generationem; et quidquid decreuerit, non potest immutari. uultis scire diuersitatem mei uestrique consilii?  Quantum celum loci distat a terra, et aliud Angelorum, aliud hominum habitaculum est, tantum mee cogitationes a uestris consiliis separantur. De meis enim cogitationibus dicitur: Inscrutabilia iudicia eius, et inuestigabiles uie illius . Porro de uestris: Cogitauerunt consilium, quod non potuerunt stabilire . Et in alio loco: Quodcumque inieritis consilium, dissipabitur, et quidquid locuti fueritis, non permanebit in uobis . Perspicua interpretatione non indigent, idcirco stringuntur potius, quam disseruntur.

 Et quomodo descendit imber et nix de celo, et illuc ultra non reuertetur [uulg. reuertitur]; sed inebriat terram, et infundit eam, et germinare eam facit, et dat semen serenti, et panem comedenti: sic  erit uerbum meum, 651 quod egredietur de ore meo; non reuertetur ad me uacuum, sed faciet quecumque uolui, et prosperabitur in his, ad que misi illud. LXX: Quomodo si descendat pluuia, aut nix de celo, et non reuertatur, donec inebriet terram, et generet et oriatur, et det semen seminanti, et panem ad comedendum: sic erit uerbum meum, quod exierit de ore meo: non reuertetur donec compleat que uolui, et prosperas faciam uias eius et precepta mea. Pendent ex superioribus que dicuntur, et breuiter hic sensus est: non sit incredulus populus nationum, quod post tanta scelera impius repente saluetur. Non enim sunt cogitationes mee ut cogitationes hominum, et quantum celum distat a terra, tantum mee cogitationes a cogitationibus hominum separate sunt. Ego enim  clementissimus sum, et multus ad ignoscendum. uultis et aliam accipere similitudinem? Quomodo imber et nix descendit de celo, et illuc ultra non reuertetur, sed inebriat terram, et infundit eam, et uaria semina pullulat, ut plenis segetibus panes in usus hominum procreentur: sic repromissionis mee uerbum, quod semel pollicitus sum, et quod egressum est de ore meo, irritum non erit; sed omnia opere complebuntur. Iuxta anagogen duplex intelligentia est, quod uerbum Domini uel ille sit, de quo scriptum est: In principio erat uerbum, et uerbum erat apud Deum, et Deus erat uerbum . Qui non reuertetur ad eum uacuus, nisi Patris fecerit uoluntatem; et uniuersa compleuerit propter que fuerat corporatus, et mundum reconciliauerit Deo.  Qui de ore procedere dicitur, et de utero ac uulua: non quod Deus hec membra habeat, sed quod nos naturam Domini per nostra uerba discamus. uel certe hoc dicendum, quod Euangelice sermo doctrine imber appelletur, et pluuie quas fundunt super terram bonam, nubes spirituales, ad quas peruenit ueritas Dei. Quem imbrem, et quas pluuias Moyses in Deuteronomii Cantico pollicetur : Audiat terra uerba oris mei: exspectetur sicut pluuia eloquium meum, et descendant sicut ros uerba mea; ut qui seminauerint in lacrymis, in gaudio metant . Et qui seminauerint in iustitia et spiritu, metant fructum uite sempiterne, accipiantque panem doctrine Euangelice, de quo in  Prouerbiis et in 652 Ecclesiaste scriptum est: Aperi oculos tuos, et implere panibus ; et iterum: Mitte panem tuum super aquam, quia in multitudine dierum tuorum inuenies eum . Neque enim credendum est, quod precipiatur uescentibus, ut ad comedendum hunc panem, quo corpora nutriuntur, oculos aperire debeant, et sic saturari panibus, quos in Abacuc comedit pauper abscondite . Sed ad panem doctrine cohortatur Dei, quem, nisi aperuerimus oculos cordis nostri, comedere non possumus. De quo sepe scribit et Paulus his, qui fidei et ueritatis sermonibus nutriuntur . Precipiturque doctori, ut panem doctrine sue mittat super omnem aquam, et cunctis infundat gratiam spiritualem, et sciat quod  si fecerit que precepta sunt, in nouissimo tempore sit premia recepturus. Satisque uidebitur iniustum, ut qui prebet eleemosynam, de iniquo mammona faciat sibi amicos, qui eum recipiant in eterna tabernacula : et qui spirituales largitur cibos, datque conseruis cibaria in tempore suo, non inueniat eos post multa secula, que Ecclesiastes appellat dierum multitudinem .

 Quia in letitia egrediemini, et in pace deducemini. Montes et colles cantabunt coram uobis laudem, et omnia ligna regionis plaudent manu. Pro saliuncula ascendet abies, et pro urtica crescet myrtus. Et erit Dominus nominatus in signum eternum, quod non auferetur. LXX: In letitia egrediemini, et in gaudio deducemini. Montes et colles exsilient, exspectantes  uos in gaudio, et omnia ligna agri applaudent ramis. Et pro (id est uilissimis stipitibus [Al. stirpibus] ascendet cyparissus: et pro conyza ascendet myrtus. Et erit Dominus in nomen et in signum sempiternum, et non deficiet. uerbum, inquit, meum non reuertetur uacuum, sed postquam compleuerit uniuersa, que uolui, et meam in terris fecerit uoluntatem, tunc ad me ueniet; et implebitur illud, quod scriptum est: Dixit Dominus Domino meo, sede a dextris meis: donec ponam inimicos tuos scabellum pedum tuorum . In letitia enim egrediemini de idololatrie sanguine, et deducemini in pace; ut audiatis ab Apostolo: Gratia uobis et pax . Siue in gaudio deducemini: ut post umbram Legis discatis Euangelii ueritatem.  Montes enim et colles, quos Angelos intelligere possumus, et Sanctorum animas, 653 que pro uarietate uirtutum, montes appellantur et colles, gaudebunt super penitentibus, et mentis letitiam saltibus indicabunt. Quod et Dominus loquitur in Euangelio: Letabuntur Angeli in celo super uno peccatore penitentiam agente . Omnia quoque ligna agri plaudent manu, siue ramis, que plantata sunt secus decursus aquarum, que fructum suum dabunt in tempore suo, et folium eorum non defluet . De quibus unum lignum loquebatur in psalmo: Ego autem sicut oliua fructifera in domo Domini . Interrogemus eos, qui simplicem tantum sequuntur  historiam, et elixas carnes [a 1Kb] agni comedunt. Utrum ligna plaudant ramis, et concrepent manu, et illud quod de fluminibus dicitur: Flumina plaudent manu , quo sensu accipiendum sit. Nec solum montes et colles exsilient atque cantabunt; et omnia ligna agri, cui benedixit Dominus, plaudent ramis, et manibus concrepabunt: sed et quoque et siue saliuncula et urtica, in abietem uertentur [Al. uertuntur], ac myrtum et cyparissum. iuxta Symmachum et LXX in Hebreo scribitur NESUS : quem Aquila et Theodotio interpretati sunt. Est autem herba uilissima et amara, odorisque pessimi. Ubi autem Septuaginta transtulerunt , que in Hebraico dicitur SARPHOD , Symmachus uertit, urticam.  Utcumque se habet nominum proprietas, hoc dicendum est, quod mala uertantur in bona, et pro uitiis nascantur uirtutes, id est, pro iniquitate, iustitia; pro temeritate, fortitudo; pro luxuria, temperantia; pro stultitia, prudentia. Demus exempla maiorum: Mattheus et Zacheus et publicani, saliuncula erant, et , et stirpes inutiles, et amari saporis, et odoris teterrimi, dicentes: Computruerunt et corrupte sunt cicatrices mee, a facie insipientie mee . Isti in Apostolos repente mutati, facti sunt cyparissus, et abies, et myrtus, odoris optimi, et in uaria opera necessarii. Paulus quoque persecutor Ecclesie, quando audiebat a Domino: Saule, Saule, quid me persequeris? Durum est contra stimulum calcitrare , urtica erat, habens  persecutionis aculeos. Quando 654 autem in toto orbe Euangelium predicauit, et dicere poterat: Christi bonus odor sumus , recte cyparissus appellatur, et myrtus. Meretrices et publicani preueniunt Phariseos in regno Dei, et latro de cruce transit in paradisum . Ergo illud quod in Euangelio dicitur: Non potest arbor bona facere fructus malos , nequaquam refertur ad nature proprietatem, ut heretici uolunt, sed ad mentis arbitrium. Denique infertur: Aut facite arborem bonam, et fructus eius bonos. Ex quo perspicuum est, unumquemque propria uoluntate facere animam suam [Al. anime sue] bonam uel malam arborem, cuius fructus uarii sunt. Sequitur: Et erit Dominus in nomen et in signum  sempiternum, quod non deficiet. His, qui de malo commutati fuerint in bonum, erit Dominus in nomen et in signum eternum, ut ex ipsius appellentur nomine Christiani, et crucis eius inurantur cauterio. De quo signo Simeon tenens ulnis paruulum, loquebatur: Hic erit in ruinam et in resurrectionem multorum, et in signum, cui contradicetur : de quo et supradictum est: Dabit uobis Dominus signum  : Et sanctus cantat in psalmo: Fac mecum Dominum signum in bonum . Et ipse qui signum est: Cum uideritis, ait, signum Filii hominis, quod non deficiet, nec ullo fine mutabitur, sed de presenti conuersatione transiet in futurum.

 Hec dicit Dominus: Custodite iudicium, et facite iustitiam: quia iuxta est salus mea ut ueniat, et iustitia mea ut reueletur. LXX, pro iustitia, misericordiam transtulerunt, cetera similiter. Gentium uaticinio terminato, que in aduentu sermonis Dei de saliuncula et urtica in cyparissum myrtumque mutande sunt, loquitur Isaias ad illius temporis auditores, ut faciant cuncta, que recta sunt, et parent se aduentui Saluatoris, quia ipse est  iustitia et misericordia Dei. Si enim cogitationes Sanctorum iudicia sunt: et [b 1Kb] exercitatos sensus ad discretionem boni ac mali habere debemus, cur non omni tempore custodiamus iudicium, ne despiciamus personam pauperis in iudicio, ne diuitis potentia terreamur: sed ita magnum iudicemus ut paruum, scientes iuxta Moysen, quod Domini iudicium sit, qui iudicat iudicantes ; 655 iuxta quod et in psalmo legitur: Deus stetit in synagoga deorum: in medio autem deos diiudicat . Huic quod nunc dicitur: Custodite iudicium, et facite iustitiam, illud simile est: Beati qui custodiunt iudicium, et faciunt iustitiam in omni tempore ; ut iuste quod iustum est, persequantur. Quamquam in nomine iustitie, omnis mihi uideatur significari locus,  quod qui unam iustitiam fecerit, cunctas uirtutes implesse dicatur que inuicem se sequuntur, et sibi herent: ita ut qui unam habuerit, omnes habeat, et qui una caruerit, cunctis careat. Tale quid et quartus decimus psalmus sonat: Qui ambulat immaculatus, et operatur iustitiam . Et alibi scriptum est: Iustitiam discite qui habitatis super terram . Quod autem Saluator, qui factus est nobis iustitia, et sanctitas, et redemptio, ipse sit misericordia Dei , sanctorum uerba testantur: Et misit Deus misericordiam suam, et ueritatem suam .

 Beatus uir qui facit hoc, et filius hominis qui apprehendet istud: custodiens sabbatum, ne polluat illud: custodiens manus suas, ne faciat omne  malum. LXX: Beatus uir qui faciet hec, et homo qui retinet ista, et custodit sabbata, ut non profanet ea, et seruat manus suas, ne faciat iniquitatem. Qui cum apostolo Paulo potest dicere: Quando eram paruulus, loquebar ut paruulus: ut paruulus sapiebam, ut paruulus cogitabam; postquam factus sum uir, dextruxi ea, que paruuli sunt : iste presentem consequitur beatitudinem, preteritorum obliuiscens,  et [a 1Kb] in futurum se extendens donec perueniat in unitatem fidei, et cognitionem Filii Dei, in uirum perfectum, in mensuram etatis plenitudinis Christi; ut ei psalmus ille ualeat coaptari: Beatus uir qui non abiit in consilio impiorum . Iste igitur uir, et filius interioris hominis, de quo in Leuitico crebrius dicitur: Homo, homo : in eo beatus est, quod facit primum, et apprehendet hec: iudicium scilicet atque iustitiam et salutem Domini, que prope est, et cunctis gentibus reuelanda: ut non solum faciat quod preceptum est, sed stricta teneat manu; et custodiat sabbatum, ne polluat illud: Quod sit autem sabbatum, quod precepit obseruandum, sequens uersus ostendit: Custodiens manus 656 suas, ne faciat omne malum. Neque  enim prodest sedere in sabbato, siue dormire, et epulis inhiare. Sed si bona faciens, quiescat in malis, et iuge iniquitatis habeat sabbatum, id est, otium, eaque tantum faciat, que ad anime salutem pertinent, et ad omne opus seruile non moueat. Qui enim facit peccatum, seruus est peccati . Nos autem in libertatem uocati sumus, qua libertate donauit nos Christus , ut nequaquam operemur cibum, qui perit; sed adherentes Domino, dicamus cum Propheta: Mihi autem adherere Deo bonum est . Efficiamur cum eo unus spiritus, impleamusque sabbata [b 16Kb] dedicata, ne simus de sex diebus, in quibus factus est mundus, de quibus Apostoli non erant, quibus Dominus loquebatur: Si essetis de mundo isto, mundus utique amaret quod  suum est. Nunc autem non estis de mundo isto, quia elegi uos, et idcirco odit uos mundus .

 Et non dicat filius aduene, qui adheret Domino, dicens: Separatione diuidet me Dominus a populo suo: et non dicat eunuchus: Ecce ego lignum aridum. LXX: Ne dicat alienigena, qui appositus est Domino: Putasne separet me Dominus a populo suo? et ne dicat eunuchus, quia ego sum lignum aridum. Qui humiliter hunc locum intelligunt, ad proselytos ex gentibus et uere eunuchos referunt que dicuntur, quod et aduene, si legem Domini susceperint, et circumcidantur, et eunuchi, qualis fuit Candacis ille regine , qui etiam in itinere otiosus esse non poterat, et dum querit interpretem lectionis, Christum reperit quem querebat, non sint externi  a salute Dei. Hoc autem, inquiunt, dicitur contra Iudeos, qui nobilitatem iactant generis, et filios Abrahe se esse dicunt, et beatos putant qui habent semen in Sion, et domesticos in Ierusalem . Nos autem quos supra per saliunculam et urticam et et interpretati sumus , in abietem et cyparissum myrtumque conuersos, eosdem nunc ac fidem Euangelii intelligimus prouocari: quod desperare [Al. desperari] non debeant, si adheserint Domino: nec se putent a Dei populo separari. Omnes enim qui in Christo sunt  baptizati, Christum induerunt . Non est Iudeus et Ethnicus, Circumcisio et Preputium, quibus in Deuteronomii 657 precipitur Cantico: Letamini gentes cum populo eius, id est, Dei qui priorem habuit populum Iudeorum . Qui de Oriente et Occidente uenientes, requiescent in sinu Abraham. Hoc est quod et Ioannes Baptista dicebat: Et ne dicatis, patrem habemus Abraham. Dico enim uobis: Potens est Deus de lapidibus istis suscitare filios Abrahe . Et quomodo in proselytis non est ulla diuersitas, sed et uiri et femine ad salutem pariter uocantur: sic et in eunuchis qui se castrauerunt propter regna celorum, uterque sexus accipitur; qui mortificauerunt membra sua super terram, fornicationem, immunditiam, passionem,  desiderium malum: donec perueniant omnes in uirum perfectum, et dicant cum Apostolo: Nos neminem nouimus secundum carnem. Et si cognouimus iuxta carnem Christum, sed nunc iam non nouimus . [c 1Kb] Ergo in eunuchis nequaquam illi intelligendi sunt, quos ardens peta describens ait :

Nec non infelix ferro truncata iuuentus,
Atque exsecta uirum . . . . . . . .
Sed illi de quibus Dominus in Euangelio loquitur: Qui se castrauerunt propter regnum celorum : quales erant et Apostoli, quibus admirantibus et pro rei difficultate dicentibus: Quis ergo potest saluus fieri? respondit Saluator: Qui potest capere, capiat. Unde et Apostolus de huiuscemodi eunuchis,  id est, de uirginibus, preceptum Domini se non habere testatur, sed dat consilium quasi misericordiam consecutus a Domino, uolens omnes esse sicut seipsum: Tempus enim, ait, in collecto est: superest, ut et qui habent uxores, sic sint quasi non habeant . Qui enim liber uocatus est a seruitute et officio coniugali, iste uere seruus est Christi.

 Quia hec dicit Dominus eunuchis: Si custodierint sabbata mea, et elegerint que uolui, et tenuerint fedus meum, dabo eis in domo mea, et in muris meis locum: et nomen melius a filiis et filiabus: nomen sempiternum dabo eis, quod non peribit. LXX: Hec dicit Dominus eunuchis: Qui custodierint sabbata mea, et elegerint que ego uolo, et tenuerint testamentum  meum, dabo eis in domo mea, et in muro meo locum nominatum, meliorem filiis et filiabus: nomen sempiternum dabo eis et non deficiet. Duo proposuerat, proselytos et eunuchos. Prius loquitur de eunuchis, datque eis precepta uiuendi, 658 et futurorum premia pollicetur. Et post eos uenit ad proselytos, illis quoque similia repromittens. Loquitur ergo eunuchis, qui desperatione dixerunt, Ecce ego lignum arens , ne se putent subiacere maledicto, quod sterilibus dictum est: Maledictus sterilis qui non facit semen in Isrel .  Si, inquit, custodierint sabbata mea, et de meis preceptis elegerint ea que uolui, et non ea que pro audientium imbecillitate concessi, et fedus meum siue testamentum omni retinuerint fide, dabo eis in domo mea, et in Templo meo, et in muris firmissime ciuitatis mee locum, et nomen melius filiis et filiabus, quod nulla obliuione delebitur. Qui sint eunuchi supra diximus, qui solliciti sunt ad ea que Dei sunt; quibus loquitur et Sapientia, que titulo Salomonis inscribitur: Beata sterilis immaculata, que non cognouit stratum in delicto, habebit fructum in uisitatione animarum. Et eunuchus, qui non est operatus manu iniquitatem, neque cogitauit contra Dominum mala. Dabitur enim fidei eius electa gratia, et pars in templo Domini delectabilis . Hec sterilis uirginitate fecunda [Al. fecundata] est; hic  eunuchus regno celorum uim facit, et uiolenter diripit illud. Iste custos sabbatorum, ut numquam faciat opera nuptiarum . Iste elegit que Dominus uoluit, ut plus offerat quam preceptum est: ut non indulgentiam Apostoli eius, sed uoluntatem consideret. Iste tenet fedus Domini sempiternum, ut non ad tempus uacet orationi, et iterum ad id ipsum reuertatur, sed accepturum esse se nouerit in domo Domini, que est Ecclesia eius, locum optimum. Multe enim mansiones sunt apud Patrem . Et qui eunuchus fuerit, ac fecerit uniuersa que scripta sunt, habebit in muris eius locum optimum, ut scilicet turris Domini efficiatur, et in sacerdotali consistat gradu, et pro carnis filiis, multos  habeat filios spirituales. Talem fuisse eunuchum, quem iehsu amauit plurimum, Euangelistam Ioannem, Ecclesiastice tradunt historie, qui recubuit super pectus Iesu ; qui Petro tardius ambulante, elatus uirginitatis alis cucurrit ad Dominum ; qui in secreta diuine se natiuitatis immergens, ausus est dicere, quod cuncta secula nesciebant: In principio erat uerbum, et uerbum erat apud Deum, et Deus erat uerbum: hoc erat 659 in principio apud Deum . Facessat igitur omnis cauillatio Iudeorum, et risui prebere se cesset, aperiens semiuiris regna celorum, cum pudicitia non in debilitate sit corporis, sed in animi uoluntate.

 Et filios aduene, qui adherent Domino,  ut colant eum, et diligant nomen eius, ut sint ei in seruos: omnem custodientem sabbatum ne polluat illud, et tenentem [Al. tenentes] fedus meum, adducam eos [a 1Kb] in montem sanctum meum, et letificabo eos in domo orationis mee. LXX: Et alienigenis, qui additi sunt Domino seruire ei, et diligere nomen eius, ut sint ei in seruos  et ancillas ** et omnes qui custodiunt sabbata mea, ut non uiolent ea, et tenent testamentum meum, inducam illos in montem sanctum meum, et letificabo eos in domo orationis mee. Post eunuchos transit ad alienigenas, quos prius nominauerat, et  illis quoque premia pollicetur: quod si seruierint ei, et de seruitute transierint ad nominis illius caritatem, sint ei serui: qualis fuit et Apostolus Paulus, scribens in principio Epistolarum suarum: Paulus seruus Iesu Christi . Et Moyses famulus Dei . Quod autem in LXX additum est: et ancillas, obelo prenotauimus. Neque enim fieri potest, ut in spiritualibus donis sit sexus ulla diuersitas: cum in Christo Iesu non sit uir et mulier; sed omnes in eo, unum simus . De sabbato et federe sempiterno supra diximus. Qui ergo hec fecerit, adducet eum Deus in monte sancto suo, et letitia afficiet in domo orationis sue. Mons sanctus, aut dogmata ueritatis sunt, Trinitatisque confessio: aut ipse Dominus, ad quem ultimo tempore   gentes plurime confluent . Domusque orationis Ecclesia est, que in toto orbe diuiditur, et non Templum Iudeorum, quod breuissimis Iudee terre arctabatur angustiis.

 Holocausta eorum et uictime eorum placebunt mihi super altare meum: quia domus mea, domus orationis uocabitur cunctis populis, ait Dominus Deus, qui congregat dispersos Isrel: adhuc congregabo ad eum congregatos eius: Omnes bestie agri, uenite ad deuorandum, uniuerse bestie saltus. LXX: Holocaustomata eorum et uictime erunt acceptabiles super altare 660 meum. Domus enim mea, domus orationis uocabitur cunctis gentibus, dixit Dominus, qui congregat dispersos Isrel: quia congregabo  ad eum congregationem. Omnes bestie fere, uenite, comedite, omnes bestie saltus. Differentiam hostiarum et holocaustorum in Leuitico plenius discimus. Holocausta sunt, que super altare integra concremantur. uictime et hostie, quarum pars offertur altari, pars sacerdotibus traditur. Non est ergo credendum quod alienigenarum et eunuchorum hostie, ritu Iudaico requirantur. Sed hoc scire debemus, quod holocausta eunuchi offerant, qui totos se consecrant Deo; uictimas autem alienigene, qui ad tempus uacant orationi, de quibus loquitur Deus: Hostia laudis glorificauit [Al. glorificabit] me; et in alio loco: Immola Deo sacrificium laudis . De his uictimis et holocaustis, per Osee Dominus loquitur: Misericordiam uolo et non sacrificium:  scientiam Dei, magis quam holocausta, que offeruntur super altare Domini . Quod Ioannes in Apocalypsi in celo se uidisse testatur, sub quo erant anime martyrum . Ex quo unus de Seraphim carbonem forcipe comprehensum ad Isaie detulit labia purganda . Hoc est altare, et hoc tabernaculum, ad cuius similitudinem omnia in Exodo facta referuntur, quibus oblate sunt uictime spirituales Deo . Alioquin de corporalibus hostiis, et holocaustis [b 1Kb] supra idem testatur Deus: Ut quid mihi multitudinem uictimarum uestrarum?  dicit Dominus. Plenus sum holocaustomate [Al. holocaustomatibus] arietum, et adipe agnorum, et sanguinem taurorum et hircorum nolo. Domus enim mea, domus orationis uocabitur cunctis populis. Non uni genti Iudee, nec uno Hierosolyme et urbis loco, sed in toto orbe terrarum: nequaquam taurorum et hircorum, et arietum, sed orationis. Quo testimonio Dominus abusus est, loquens contra eos, qui Spiritus sancti sub nomine, columbarum in Templo dona uendebant, et sedebant in cathedris pestilentie, et habebant mensas nummulariorum , omnia facientes turpis lucri gratia, nescientes illud quod scriptum est: Gratis accepistis, gratis date . Hec autem futura Dominus repromisit, qui congregat dispersos Isrel. Ad quos et  Petrus Apostolus scribit 661 Epistolam: de quibus Euangelista loquitur: Hoc autem a semetipso non dixit, sed cum esset pontifex anni illius, prophetauit, quia iehsu moriturus erat pro gente, et non tantum pro gente, sed ut filios Dei, qui erant dispersi, congregaret in unum , implereturque quod dictum est: Congregatio populorum circumdabit te: [a 1Kb] propter hanc in excelsum conuertere . Congregatis autem per Apostolos reliquiis Isrel, et in unum redactis gregem his, qui fuerant ante dispersi, omnes bestie prouocantur, ut ueniant et deuorent Isrel, eos uidelicet, qui credere noluerunt, de quibus Apostolus: Etenim perueniet super eos finis . Et Dominus in Euangelio: Cum autem uideritis circumdari ab exercitu Ierusalem, tunc scitote, quod aduenerit  eius consummatio . Siue hoc dicendum, quod bestiis ad deuorandum traditi sunt, quas detestatur Propheta, dicens: Ne tradas bestiis animas confitentes tibi : de his tropologice bestiis, que partem quamdam Domini deuorarunt, et supra  legimus, Syriam ab ortu solis, et Grecos ab Occidente, qui deuorant Isrel toto ore. Et in Ieremia: Ouis errans Isrel, leones eiecerunt eam: primus deuorauit eam rex Assur, et nouissimus confringet ossa illius rex Babylonis . Potest et hoc dici, quod cum Isrel populo rabide prius gentes prouocentur ad fidem, ut desertis saltibus, qui de exercitu Abessalon plurimos occiderunt, ueniant ad Ecclesiam et comedant celestem panem, agnique carne saturentur.

  Speculatores eius ceci omnes, nescierunt uniuersi: canes muti non ualentes latrare, uidentes uana, dormientes, et amantes somnia. Et canes impudentissimi nescierunt saturitatem: ipsi pastores ignorauerunt intelligentiam: omnes in uiam suam declinauerunt, unusquisque ad auaritiam suam, a summo usque ad nouissimum. uenite, sumamus uinum, et impleamur ebrietate, et erit sicut hodie, sic et cras, et multo amplius. LXX: uidete quoniam excecati sunt omnes: non cognouerunt uniuersi, canes muti non poterunt latrare: somniantes lectulum, amantes dormitationes. Et  canes [b 16Kb] impudentes anime ignorauerunt [Al. ignorant] saturitatem. Et sunt mali nescientes intelligentiam: omnes uias suas secuti sunt. Unusquisque simul a summitate 662 eius. uenite et sumamus uinum, et inebriemur, et sit talis dies crastina, magna amplius nimis **. Ut omnes, inquit, bestie saltus ueniant, et deuorent congregatos, siue in locum Iudeorum, gentium turbe succedant, speculatores eorum in causa sunt, Scribe uidelicet et Pharisei: quia omnes ceci nescierunt Dominum Saluatorem, nec lucem uoluerunt uidere presentem. Ad quos Dominus loquebatur: Stulti et ceci, quid est plus, aurum, an altare quod sanctificat aurum ? et iterum: Duces ceci, culicem liquantes, et camelum glutientes ; et: Cecus cecum ducens, ambo in foueam cadunt  . Quod autem magistri speculatores uocentur, et supra legimus. In eo enim loco ubi iuxta LXX dicitur: uox custodum tuorum eleuata est , in Hebraico scriptum est: uox speculatorum tuorum. De quibus erat Ezechiel, cui loquitur Deus: Fili hominis, speculatorem dedi te domui Isrel . Sed illi speculatores non erant ceci. Denique appellabantur uidentes. Isti autem de quibus Propheta nunc loquitur, non solum speculatores ceci, sed et canes muti appellantur, non ualentes latrare. Qui enim gregem Domini custodire debebant, et lupos abigere, et latrare pro Domino, diligunt somnia, et demoniacis uisionibus delectantur. Et est sensus: Non possunt loqui ueritatem, sed uniuersa mendacia. Nec hoc fine contenti sunt, qui in custodia gregis  Domini dormiebant, et latrare non poterant, et amabant cubile, per que uoluptas corporis indicatur; sed apud suos impudentes [Al. impudentis] anime nescierunt saturitatem, qui numquam suo saturantur errore. Qui deuorant plebem Domini sicut escam panis, et domos uiduarum: guleque ac libidini seruiunt. Non enim possunt dicere: Mandatum Domini lucidum illuminas oculos , nec nosse quod scriptum est: Sapientia hominis illuminat faciem eius . Et canes muti aduersum inimicos, de quibus scriptum est: Nolite sanctum dare canibus . Et canes dormientes, qui nesciunt esse preceptum: Ne dederis somnum oculis tuis, et palpebris tuis dormitationem ; et rursum: uigilate, quia nescitis qua hora Dominus  uester uenturus sit . Et idcirco dantes locum diabolo, canes impudentissimi sunt, qui numquam saturantur. uomunt enim quod comederunt, et reuertuntur ad 663 uomitum suum . De quibus et Petrus Apostolus loquitur: Accidit illis uerum illud prouerbium: Canis reuersus ad uomitum suum, et sus lota in uolutabro luti . Quos speculatores et canes eosdem esse pastores, sequens sermo demonstrat: Ipsi pastores ignorauerunt intelligentiam. uerbum enim Hebraicum ROIM [Al. ReM]  quod quatuor litteris scribitur, res et ain et  iod et mem, si legatur roim, pastores; si raim, pessimos sonat. Hoc diximus, ut uarie interpretationis causas monstraremus. Omnes enim sua quesierunt, et non que Dei sunt, nec ambulauerunt per uiam Domini , de qua scriptum est: Querite que sit uia bona: et ambulate in ea . Sed iuxta quod in Iudicum uolumine legitur: Non erat rex in Isrel; unusquisque quod rectum sibi uidebatur, hoc faciebat , et proprios sequebatur errores. Quodque sequitur: Unusquisque ad auaritiam suam, a summo usque ad nouissimum: uenite, sumamus uinum, et impleamur ebrietate, et erit sicut hodie, sic et cras, et multo amplius, in LXX Interpretibus non habetur, sed ex Hebraico additum, stellis illuminantibus prenotatur. Denique hos uersiculos nullus  Ecclesiasticorum Interpretum disseruit, sed quasi patentem in medio foueam transiliunt atque transmittunt. Quod autem dicit, hoc est, quoniam a uia Domini declinantes, proprias semitas sunt secuti, propterea ardent auaritia a summo usque ad nouissimum, a principibus usque ad plebem, ut postquam ceperint percutere conseruos, et comedere ac bibere cum ebriis, dicant: uenite, sumamus uinum, et impleamur ebrietate. Manducemus et bibamus: cras enim moriemur. Et erit sicut hodie, sic et cras: et multo amplius . Hoc est quod supra dixit: Nescierunt saturitatem: nec preterita uoluptate [a 1Kb] satiantur, sed futuras delicias parant, multo maiores quam quibus prius fruiti fuerant. Si hoc de principibus dicitur Iudeorum, propter quos plebs Domini  a bestiis deuorata est, uitemus exempla peiorum, nec in ebriemur uino, in quo est luxuria, nec uoluptatibus obruamur; nec [b 1Kb] muti ad loquendum, contra aduersarios nostros rabidi canes simus; sed Dei potius quam nostras sequamur uias, et audiamus Scripturam monentem: Sapite de Domino in bonitate . Et iterum: 664 Intelligentia optima est his qui faciunt eam. Et si canes fuimus, non desperemus salutem, audientes uerba Chananee dicentis ad Dominum: Etiam, Domine, nam et catelli comedunt de micis, que cadunt de mensa dominorum suorum . Ob [c 1Kb] quam causam misericordiam consecuta, audit a Domino: O mulier, magna est fides tua: fiat tibi sicut uis. Poterat enim dicere cum Propheta: uiam mandatorum tuorum cucurri . Et  iterum: Deduc me in uia recta.

 Iustus periit [uulg. perit], [d 1Kb] et non est qui recogitet in corde suo: et uiri misericordie colliguntur, quia non est qui intelligat: a facie enim malitie collectus est iustus. ueniat pax: requiescat in cubili suo qui ambulat [uulg. ambulauit] in directione sua. LXX: uidete quomodo iustus periit, et nemo suscipit corde: et uiri iusti tolluntur, et nemo considerat. A facie enim iniquitatis ablatus est iustus:  erit in pace sepultura eius: ablata est de medio. Propter speculatores cecos et canes mutos, qui ipsi pastores sunt, nescientes intelligentiam, nec presentibus saturantur uoluptatibus, sed semper se preparant ad futuras, iustus periit, de quo dicit uxor Pilati: Nihil tibi sit et iusto illi . Qui lotis manibus, innocens sum ego, inquit, a sanguine iusti huius. In quo considerandum quod uerbum perditionis, de quo sepe heretici calumniam faciunt, quod interitum significet, et abolitionem in perpetuum, ponatur super Christo, cuius utique perditio persecutionis magnitudinem, et non finem monstrat substantie. Et nemo est, ait, qui recogitet in corde suo, siue reponat. Neque enim fieri poterat, ut ceci et muti uidentes uana et amantes somnia,  ignorantesque intelligentiam atque sapientiam, cogitarent ea que Dei sunt. Quodque sequitur: Et uiri misericordie, siue iusti, colliguntur atque tolluntur, Apostolos significat, qui interficiuntur ab impiis, et a Domino congregantur. Causasque reddit cur interfectus sit iustus atque sublatus, dicens: A facie enim malitie collectus est iustus, ut mala seculi non uideret. Siue propter malitiam hominum, quorum ipse peccata portabat, ad Patrem uictor ascendit. Quod autem iuxta Hebraicum dicitur: ueniat pax, requiescat in cubili suo: ambulet in 665 directione sua, sensus quidem perspicuus est, sed uerborum consequentia, que in sue lingue stat idiomate, apud nos uidetur esse turbata. Quod autem dicit, hoc est: ueniat pax Iusti, quam ascendens ad Patrem Apostolis  dereliquit, dicens: Pacem meam do uobis, pacem meam relinquo uobis . Cumque pax Christi, que exsuperat omnem sensum, uenerit, requiescent Apostoli eius in cubilibus suis, et mors eorum requiescet. Ex quo ostendit martyres non perire, sed uincere, et eterna sede requiescere. Ipse uero cuius pax est, et cuius Apostoli requiescunt in cubilibus suis, ambulat in directione sua, recto itinere ad Patrem uictor ascendens. Porro quod in Septuaginta legitur: A facie malitie ablatus est iustus, erit in pace sepultura eius, ablata est de medio, omnia referuntur ad 666 Christum absque commixtione persone Apostolorum, cuius sepultura in pace est, et sublata de medio. Neque enim caro eius uidit corruptionem, nec permansit in sepulcro, qui est inter  mortuos liber, dicente Angelo ad mulieres: Quem queritis Iesum, non est hic: uenite, et uidete locum ubi positus fuit Dominus . Iudei et hec et cetera que sequuntur, uel generaliter de omnibus iustis arbitrantur intelligi, quorum Manasses fudit sanguinem, et impleuit Ierusalem a porta usque ad portam; uel certe Isaiam de sua prophetare morte, quod serrandus sit a Manasse serra lignea, que apud  eos certissima traditio est. Unde et nostrorum plurimi illud, quod de passione Sanctorum in Epistola  ad Hebreos ponitur: Serrati sunt , ad Isaie referunt passionem.



LIBER DECIMUS SEXTUS.


 665-666 Egregia disertissimi oratoris sententia est, Felices essent [Al. esse] artes, si de illis soli artifices iudicarent. Ac ne a profanis tantum sumere uidear exemplum, nimirum hoc illud est quod aliis uerbis Propheta demonstrat: Beatus qui in aures loquitur audientium : Qua felicitate tu, filia Eustochium, me compotem esse fecisti; nam cum anterioris libri prefatiunculam legeres, in qua asserui, Apostolos et Euangelistas ea tantum de Septuaginta Interpretibus, uel suis, uel eorum uerbis ponere testimonia, que cum Hebraico consonarent: si qua autem ab aliis addita sunt, omnino negligere: illico mihi non paruam questiunculam detulisti, quod scilicet octo uersus, qui leguntur in Ecclesiis, et in Hebraico non habentur, tertii decimi  psalmi, Apostolus usurparit, scribens ad Romanos: [a 1Kb] Sepulcrum patens est guttur eorum: linguis suis dolose agebant: uenenum aspidum sub labiis eorum. Quorum os maledictione et amaritudine plenum est: ueloces pedes eorum ad effundendum sanguinem: Contritio et infelicitas in uiis eorum: Et uiam pacis non cognouerunt: Non est timor Dei ante oculos eorum . Quod cum audissem, quasi a fortissimo pugile percussus essem, cepi tacitus estuare, et stuporem mentis uultus pallore signare. Hebreus, inquam, ex Hebreis, secundum legem Phariseus, eruditusque ad pedes Gamalielis, aut ignorauit hec, aut eorum, qui lecturi erant, abusus est 667-668 ignorantia . Quorum alterum ineruditi, alterum callidi est ad malitiam,  nec eius qui dixerit: Et si imperitus sermone, non tamen scientia ; et iterum: in simplicitate et sinceritate annuntiaui uobis uerbum . Tandem in memet reuersus, unius diei spatium postulaui, ut responsio mea nequaquam argumentum humani esset ingenii, sed fructus assidue lectionis. Itaque omnem Scripturam mente perlustrans, animaduerti, sicut omnis pene ad Romanos Epistola de ueteri structa est Instrumento, sic et hoc testimonium [b 1Kb] de Psalmis, et Isaia esse contextum . Nam duo primi uersus: Sepulcrum patens est guttur eorum: linguis suis dolose agebant, quinti psalmi sunt . Illud autem quod sequitur: uenenum aspidum sub labiis eorum, centesimi tricesimi noni Psalmi est . Rursumque quod  dicitur: Quorum os maledictione et amaritudine plenum est, de nono psalmo sumptum est .  Tres autem [c 1Kb] uersiculi qui sequuntur: ueloces pedes eorum ad effundendum sanguinem: Contritio et infelicitas in uiis eorum: Et uiam pacis non cognouerunt, in Isaia propheta reperi, quos in decimo sexto explanationis eius libro, quem nunc dictare cupio, expositurus sum. Ultimus autem uersus, id est, octauus: Non est timor Dei ante oculos eorum, in tricesimi quinti psalmi principio est. Nec in hoc cuiquam uideatur esse diuersum, si quod in suis locis numero dicitur singulari, ab Apostolo pluraliter dicatur, qui scribebat ad plurimos, et in unum sensum multa cogebat exempla. Arbitror solutam questionem tuam, et nostram regulam super translatione ueteris Instrumenti concussam magis esse quam motam. Et non tam Apostolum de psalmo tertio decimo sumpsisse,  quod in Hebraico non habetur, quam eos qui artem contexendarum inter se Scripturarum Apostoli nesciebant, quesisse aptum locum, ubi assumptum ab eo ponerent testimonium, quod absque auctoritate in Scriptura positum non putabant. Denique omnes Grecie tractatores, qui nobis eruditionis sue in Psalmos Commentarios reliquerunt, hos uersiculos ueru annotant atque pretereunt, liquido confitentes in Hebraico non haberi, nec esse in Septuaginta Interpretibus, sed in editione uulgata, que Grece dicitur, et in toto orbe diuersa est. Sed iam tempus est, ut cepto incumbamus operi, reliqua persequamur.

 uos autem accedite huc, filii auguratricis:  semen adulteri et fornicarie super quem lusistis? super quem dilatastis os, et eiecistis linguam? LXX: uos autem accedite huc, filii iniqui, semen adulterorum et meretricis in quo lusistis? super quem aperuistis os uestrum: et super quo eiecistis linguam uestram? Sublato iusto, cuius sepultura in pace est, immo sublato de medio, uos qui estis filii iniquitatis, accedite ad me, et audite que dicam . Quomodo enim qui facit iniquitatem, seruus est iniquitatis, sic qui iuxta Iudam proditorem, filius est perditionis, appellari potest filius iniquitatis. Denique scriptum est de Domino Saluatore: Et filius iniquitatis non apponet ut affligat eum . Pro iniquitate, siue iniquorum, quod LXX transtulerunt, Theodotio ipsum uerbum Hebraicum  posuit ONENA , quod nos iuxta Symmachum, in auguratricem uertimus, quod scilicet semper Ierusalem,  que est mater audientium, idololatrie dedita fuerit. Quamobrem appellat eos semen adulteri, siue adulterorum 669  [a 1Kb] ac meretricis: haud dubium quin eamdem significet, de qua supra legimus: Quomodo facta est meretrix ciuitas fidelis Sion ? Super quem, inquit, lusistis, conspuentes faciem eius, barbamque uellentes; et super quem dilatastis et aperuistis os uestrum, et linguam eiecistis, dicentes ei: Samaritanus es, et demonium habes ? Et iterum: Iste non eiicit demonia, nisi in Beelzebub principe demoniorum . Et postea in passione: Crucifige, crucifige talem . Et rursum: Sanguis eius super nos et super filios  nostros . Et alibi: uah, qui destruis Templum, et in triduo instauras illud. Alios saluos fecit, seipsum saluum facere non potest. Descendat nunc de cruce, et credimus ei .

 Numquid non uos filii scelesti, semen mendax, qui consolamini in diis subter omne lignum frondosum, immolantes paruulos in torrentibus subter imminentes [uulg. eminentes] petras? LXX: Nonne uos estis filii perditionis: semen iniquum, qui [b 11Kb] uocatis idola subter frondosas arbores: immolantes filios uestros in uallibus in medio petre? uos, inquit, ista fecistis, que preteritus sermo narrauit. Qui estis filii scelerati, siue perditionis, qualis fuit et Iudas proditor, qui appellatus est filius perditionis : et semen iniquum siue mendax atque mendacii,  qui delectamini in diis subter omni frondosa arbore, et immolatis filios uestros in torrentibus . De quo et Regum ac Paralipomenon narrat historia, quod immolauerint diis filios suos, et in igne consecrauerint . Quod quidem et Achab regem Isrel, et Manassen regem Iuda fecisse, non est dubium, qui a parricidio liberorum ad Prophetarum sanguinem peruenerunt, de quo et in Osee: Immolate, ait, homines, uituli enim defecerunt . Siue ut in Hebreo scriptum est: [c 1Kb] Immolantes homines, uitulos adoratis. Et in psalmis plenius scribitur: Commixti sunt gentibus, et didicerunt opera eorum, et seruierunt sculptilibus eorum, et factum est eis in scandalum. Et immolauerunt filios suos et filias suas demonibus, et effuderunt sanguinem  innocentem, uel innoxium: sanguinem filiorum et filiarum suarum, et immolauerunt sculptilibus Chanaan. Et infecta est 670 terra sanguinibus, et polluta est in operibus suis . Cum ergo manifesta sit historia, quod filii sint interfectores [Al. interfectoris] Christi ista facientium, occurrit questio, quomodo filii dicantur filii perditionis, aduersum eos qui uolunt esse diuersas naturas: aliam que perdita sit et mala, et saluari nequeat; et aliam bonam, que perire non possit. Si enim, ut  illi putant, filii perditionis nature pessime sunt: quomodo inuentum est quod prius perditum fuerat? Denique in parabolis penitentium, et ouis perdita de centum ouibus, et drachma que de decem perierat, reperiuntur, et perditus filius inuenitur, de quo ad maiorem natu dixerat pater: Iste frater tuus perierat, et inuentus est: mortuus erat, et reuixit . Numquam enim perit, nisi quod prius saluum fuit; et numquam moritur, nisi quod ante uixerat. Ergo isti qui nunc appellantur filii perditionis, siue iniquitatis ac sceleris, proprio uitio dereliquerunt Dominum, et de filiis Domini, filii perditionis esse ceperunt, dicente ad eos hoc eodem Propheta: Dereliquistis Dominum, et ad iracundiam prouocastis Sanctum Isrel . Possumus hec secundum  tropologiam, et super hereticis accipere, qui filii perditionis sunt, et semen pessimum, siue mendacii. Ab initio enim mendaces sunt, sicut diabolus, qui est pater eius, qui est pater omnis mendacii. Isti uocant eos quos deceperunt ad idola, siue ad simulacra dogmatum suorum, subter frondosas arbores atque nemorosas, uoluptates illis et delicias pollicentes, siue celantes impuritates suas. Unde et Adam postquam peccauerat, abscondit se in paradiso subter arborem, ne Dei pateret aspectui . Nec dubium est, quin istiusmodi perditionis filii, et semen iniquum, habeant plurimos filios quoscumque deceperint, et occidant in profundis uallibus, et in barathro impietatis subter imminentes petras, que semper minantur ruinas, que pro diuersitate mendacii,  et uarietate dogmatum peruersorum, plures appellantur petre. Nos autem unam habemus petram, que semper sequitur populum Dei, de qua bibebat quondam populus Isrel, quando familiaritate Domini fruebatur.

 In partibus torrentis pars tua: hec est 671 sors tua, et ipsis effudisti libamen, obtulisti sacrificium: numquid super his non indignabor? LXX: Hec est pars tua, hec est sors tua: et illis effudisti libamina et his preparasti hostias. Super his ergo non irascar? Isaie temporibus conueniunt que dicuntur: Omnes enim montes, ualles, atque torrentes pleni erant cultu demonum, de quibus loquitur Ieremias: Quod patres ac filii ligna comportent, ignemque succendant, ut faciant chauonas militie celi, conterentibus feminis  atque miscentibus simile adipem, ut Dominum ad iracundiam prouocarent . Nullique dubium quin placentas significent, siue crustulas in manu artificis preparatas. Hoc enim lingua nostra chauonas sonat. De his ex Domini persona, prophetali spiritu, precinebat Moyses in Cantico Deuteronomii: Irritauerunt me in diis alienis, et in abominationibus suis ad iracundiam prouocauerunt: immolauerunt demoniis et non Deo . et hoc fecerunt propria uoluntate, quia in nostro  consistit arbitrio bonum malumue eligere. Denique his qui se Deo uirtutibus obtulerunt, dicitur: Elegit nobis hereditatem suam: pulchritudinem Iacob quam dilexit . Et in alio loco: Facta est pars Domini populus eius Iacob: funiculus hereditatis eius Isrel . Et in Actibus Apostolorum refertur, quod in partem sortemque Pauli et Sile plurimi se dederint. Qui ergo fuerint pars et sors Domini, sicut Leuite, habebunt partem Domini et dicere poterunt cum Dauid: Pars mea Dominus . Que possumus et super hereticorum persona accipere: ipsi enim dimisso cultu Dei, errorum suorum simulacra uenerantur, et illis offerunt uictimas ac libamina effundunt, facientes abscondite, que turpe est etiam dicere, et captiuas  ducentes mulierculas oneratas peccatis, que ducuntur uariis desideriis, semper discentes, et numquam ad scientiam ueritatis peruenientes . Cum igitur ista in utraque impietate faciant impii, nonne iustum est Dei contra eos iracundiam prouocari?

 Super montem excelsum et sublimem posuisti cubile tuum, et illuc ascendisti, ut immolares hostias. Et post ostium, et retro postem posuisti memoriale tuum. LXX similiter. Quod in excelsis montibus collibusque diis gentium Isrel hostias immolarit, et quasi procacissima 672 meretrix cunctis demonibus diuaricarit pedes suos, sacra narrat historia: nullusque fuerit locus qui non idololatrie sordibus inquinatus sit, intantum ut post fores domorum idola ponerent, quos domesticos appellant [a 1Kb] Lares, et  tam publice quam priuatim animarum suarum sanguinem funderent. Hoc errore et pessima consuetudine uetustatis multarum prouinciarum urbes laborant: ipsaque Roma orbis domina in singulis insulis domibusque, Tutele simulacrum cereis uenerans ac lucernis, quam ad tuitionem edium isto appellant nomine, ut tam intrantes quam exeuntes domos suas, inoliti semper commoneantur erroris. Heretici quoque, quorum cor eleuatur in superbiam, et qui Ecclesiastica humilitate contempta, sibi excelsa promittunt, ascendunt dogmatum suorum montes sublimissimos, et illic suum demonibus cubile prostituunt. Et quia secundum Prophetam, conuersi sunt retrorsum, imitantes uxorem Lot , mutantur in statuam salis, habentes imaginem  Ecclesiastice conditure, et saporem penitus non habentes: qui proiiciuntur foras, et in nichil utiles sunt, nisi ut cunctorum pedibus conculcentur. Quamobrem monet Dominus in Euangelio, ut qui aratri stiuam tenet, post tergum non respiciat .

 Quia iuxta me discooperuisti, et suscepisti adulterum: dilatasti cubile tuum: et pepigisti cum eis [uulg. addit fedus]: dilexisti stratum eorum manu aperta; et ornasti te regi [uul. regio] unguento, et multiplicasti pigmenta tua. Misisti legatos tuos procul, et humiliata es usque ad inferos. LXX: Putabas quoniam si  recessisses a me, plus aliquid haberes. Dilexisti dormientes tecum, et multiplicasti fornicationem tuam cum eis, multosque fecisti procul a te, et misisti legatos ultra terminos tuos, et humiliata es usque ad inferos. Primum Hebraicum disseramus, quod in hoc loco multum distat a LXX. Ad quam supra dixerat: Super montem excelsum et sublimem posuisti cubile tuum, et quasi meretricem arguerat, in introitu domorum et in locis tenebrosis, post ostia prostitutam, ut quicumque edes uellet intrare, haberet ante oculos expositam uoluptatem: eamdem nunc quasi uxorem adulteram arguit atque confutat, quod dormiens [Al. dormiente se] cum uiro, clam adulterum 673 susceperit, et discooperuerit pallium, immo dilatauerit stratum suum, et fecerit pactum, quasi  dotis instrumenta conficiens cum adulteris. Hoc autem dicit, ut ostendat quod non solum in agris et domibus idola coluerint, sed in Templo quoque posuerint simulacrum Baal, quod Ezechiel quoque perfosso pariete uidisse se dicit. Dilexisti, inquit, stratum eorum manu aperta , ut non erubesceres in peccato tuo, nec fornicationis cuperes abscondere turpitudinem, sed tota libertate peccares. Et ornasti te regi unguento, et multiplicasti idola tua. Et est sensus: uaria ornamenta quesisti, ut et uisu et odore adulteros prouocares. Quod autem dicitur: ornasti te regi unguento, dupliciter intelligitur: aut regi Deo, dum his ornaris que ille dederat, et idolis prostitueris: aut certe regi idolo Ammonitarum, qui appellatur Moloch, et in lingua nostra, regem  sonat: quam iuxta LXX in aliis locis Melchom legimus . Et misistis legatos tuos procul, ut non solum in uicinarum gentium idolis, sed et in longe positarum haberes studium fornicandi. Significat autem Babylonios deos et Aegyptios. Et humiliata es, ait, usque ad inferos. Non ea humilitate que in laude est, sed qua Ammon sororem suam Thamar humiliauerat . Et reuera grandis humilitas, immo usque ad inferos precipitatio, de luce et culmine castitatis in tenebras lupanaris, immo in barathrum libidinum precipitari. Cui dicitur in alio loco: Usque ad inferos deduceris. Iuxta LXX, in his que dissonant, hic mihi sensus uidetur: Putasti, meretrix, quod si a me recessisses et iunxisses te amatoribus tuis, plus aliquid inuenires? Cui et per Ezechiel  loquitur Deus: Omnibus meretricibus dantur mercedes; tu autem dedisti mercedes, et in te peruersum factum est istud . Non solum enim nichil accepisti ab amatoribus tuis, sed etiam ea que a uiro acceperas, perdidisti. Quodque sequitur: Dilatasti cubile tuum, et pepigisti cum eis, in LXX non habetur. Hec dilexit dormientes secum speculatores cecos, et canes mutos, qui dormientes uident somnia uanitatis. Et multiplicauit fornicationem suam, ut non semel cum uno, sed frequenter et cum plurimis misceretur. 674 Propter quod multos  fecit a se longe recedere: Angelos qui in eius presidiis erant, uel sanctos uiros qui ab huiuscemodi meretricis consortio recesserunt. Quod quidem et de hereticis possumus dicere, qui derelicto Deo, [a 1Kb] suos sequuntur errores, et putant se aliquid plus habere cum sequentes mendacia, perdiderint ueritatem, et multiplicauerint fornicationem suam, non in uno dogmate, sed in pluribus, et fecerint a se Ecclesiarum presides Angelos recedere: qui non contenti fornicatione uicina, mittunt legatos ultra terminos suos ad gentilium dogmata et errores gentium barbararum, ut nouitate sermonum decipiant audientes.

 In multitudine uie tue laborasti, et non dixisti: Quiescam: uitam manus tue inuenisti, propterea non rogasti me [uulg. silet me]. LXX:  Multis itineribus tuis laborasti, et non dixisti, desinam: confortata fecisti hec: propterea non rogasti me. Qui ambulat in uia una et regia, non laborat, de qua per Moysen precepit Deus: uia regia ambulabis, et non declinabis ad dexteram neque ad sinistram . Una uia est ueritatis, que dicit in Euangelio: Ego sum uia, ueritas et uita : et multe mendaciorum uie, per quas nunc ambulasse arguitur Ierusalem, quarum uiarum Deus sciens differentiam, supra loquitur ad errantes: Non sicut uie mee, uie uestre , que dicunt Domino confitentes: Declinare fecisti uias nostras a uiis tuis . Cognita igitur una uia regia, uideamus que dextre uie sint et sinistre, per quas prohibemur incedere. uia regia temperata [Al. temperantia] est,  nec plus in se habens nec minus. uerbi gratia, uia recta et regia, prudentia est. Declinamus ad dexteram, si plus sapimus quam oportet sapere, et pro prudentia calliditatem diligimus: quia [Al. qua] serpens prudentior erat omnibus bestiis in paradiso : Et filii tenebrarum prudentiores sunt filiis lucis . Ad sinistramque diuertimus, quando stulti sumus, et minus sapimus quam necesse est. De quibus dictum est: Dixit stultus in corde suo, non est Deus . Pietas quoque et uera religio, uia regia est. [b 1Kb] Declinat ad dexteram, qui superstitiosus est, et meretur audire, Ne sis multum iustus . Ad sinistram, qui negligit cultum Dei, et inter hedos hircosque numeratur. Liberalitas quoque 675 et dispensatio uirtus maxima  est, a qua declinat ad dexteram, qui parcus est, et non solum aliis, sed ne sibi quidem tribuit quod necesse est. Ad sinistram, qui comedit substantiam suam cum meretricibus, et dicit cum Isrel: Manducemus et bibamus; cras enim moriemur . Fortitudo etiam atque constantia uia regia est, a qua declinat ad dexteram, qui temerarius et pertinax est: ad sinistram, qui formidolosus et pauidus. Unde uir sanctus per uiam rectam gradi cupiens deprecatur: Deduc me, Domine, in uia recta . Et in alio loco: Notam fac mihi, Domine, uiam in qua ambulem; quoniam ad te leuaui [c 1Kb] oculos meos . De istiusmodi uia et alibi Scriptura commemorat: Querite uiam bonum, et ambulate in ea, et inuenietis purificationem animarum uestrarum . Ierusalem ergo propterea humiliata est usque ad inferos, quia in multis uiis [d 1Kb] laborauit, neque dixit: Emendabo errorem penitentia; sed e contrario, confortabor incepto, nec curabo sententiam commonentis: [e 19Kb] Auerte pedem tuum a uia aspera, et guttur tuum a siti . Denique sequitur: At illa respondit, , id est, agam uiriliter, quod nunc uerbo alio dicitur: Confortabor. Et quia fecit hec que preteritus sermo narrauit, ideo non est Dominum deprecata,  in suis magis uiribus quam in Deo habens fiduciam. Porro quod iuxta Hebraicum ponitur: uitam manus tue inuenisti, propterea non rogasti, hunc habet sensum et intellectum: Quia rebus omnibus abundasti et affluxisti diuitiis, ideo Dominum neglexisti: quas diuitias et Salomon habere detrectat, ne obliuiscatur Dei  Et ad Sodomam per Ezechiel dicitur: quia saturata sit panibus, propterea superbiuisse . Non solum autem diuitie, sed et paupertas probat hominem. Unde suprascriptum est: Probaui te in camino paupertatis , in quo et Lazarus probatus est pauper, qui egestatem simul debilitatemque sustinuit .

 Pro quo sollicita timuisti: quia mentita es, et mei non es recordata, neque cogitasti in corde  tuo? quia ego tacens et quasi non uidens, et mei oblita es. LXX: Quem timens perterrita es: et mentita es mihi, nec recordata es mei. Neque posuisti me in mente tua, et in corde tuo. 676 Et ego te uidens despiciam, et non me timuisti. Quia plenis horreis habes fiduciam in diuitiis, rogare me noluisti, idcirco timuisti plurimos. Non enim poteras dicere: Dominus auxiliator meus, et ego despiciam inimicos meos ; Et iterum: Dominus illuminatio mea, et saluator meus, quem timebo ? Quod et si contra mentis tue conscientiam dicere aliquando uoluisti, mentita es. Quomodo enim me poteras inuocare, que mei non habebas memoriam, neque cogitasti unquam precepta, dicentis: Honora Dominum, et confortaberis, et absque illo nullum metuas ?  Ego enim sum qui, iuxta Symmachum et Aquilam, semper tacui peccata tua, et scelera quecumque faciebas, quasi non uiderem, dissimulatione neglexi, ut si non timore mei, saltem patientia ad me redires. Qui non oculis, sed palpebris interrogo filios hominum. At in econtrario oblita es mei, et audire meruisti: Oblita es legis Dei tui, et ego obliuiscar filiorum tuorum . Et iterum: Ipsi ambulauerunt contra me peruersi, et ego ambulabo contra eos in furore peruerso. Mens que in LXX cum corde sociatur,  non est scripta in Hebraico, sed quasi interpretatio addita, quid in Scripturis cor intelligi debeat.

 Ego annuntiabo iustitiam tuam, et opera tua non proderunt tibi. Cum clamaueris, liberent te congregati tui. LXX: Ego annuntiabo iustitiam tuam et mala tua, que non proderunt tibi. Cum clamaueris, eruant te in tribulatione tua. Qui semper tacui, et quasi non uiderem tua peccata, neglexi, nequaquam ultra reticebo, sed dicam quod ante iam dixi: Tacui, numquid semper tacebo? Et annuntiabo iustitiam tuam, et opera tua. Quod per ironiam legendum est, uelut si quis in sceleribus deprehenso dicat: uide bona opera tua. Propter quod si quando tibi tribulationis tempus aduenerit, et ceperis non ad idola que coluisti, sed ad celum manus tendere, et Dei implorare  auxilium, audiant te illi, et liberent te de periculo quos secura coluisti. Quod et per Ieremiam ad eamdem loquitur Deus: Ubi sunt dii tui quos feceras? Resurgant, et saluam te faciant in tempore malorum tuorum . Pro eo quod LXX transtulerunt: Eruant te in tribulatione tua; et 677 nos diximus: Liberent te congregati tui, Symmachus transtulit: Eruant te synagoge tue. Ergo proprie loquitur ad Iudeos, quod eos synagogarum suarum turba tempore obsidionis liberare non ualeat.

 Et omnes eos auferet uentus: tollet aura. Qui autem fiduciam habet mei, hereditabit terram, et possidebit montem sanctum meum. Et dicam, uiam facite, prebete iter, declinate de semita, auferte offendicula de uia populi mei. LXX: Istos enim omnes  tollet uentus, et auferet tempestas. Qui autem sperant in me possidebunt terram, et hereditate consequentur montem sanctum meum, et dicent: Mundas facite a facie eius uias et auferte offendicula de uia populi mei. Iudei de Babyloniis hec asserunt prophetari, quod illis Dei uirtute superatis, populus redeat in Iudeam, et possideat montem Sion, et omnia itineris impedimenta tollantur, nec ullius gentis patiatur insidias: quia Dominus planam fecerit uiam populo suo. Et hec sub Zorobabel et Ezra impleta contendunt. Nos autem iungentes superioribus que dicuntur, hoc asserimus, quod omnia idola que eos non poterant liberare, tollat uentus atque tempestas, et sint quasi puluis, quem proiicit uentus a facie terre. Eos autem qui habuerint in Domino fiduciam, possessuros terram, de  qua in hoc eodem Propheta lecturi sumus: Eleuabit te ad bona terre. Ex quo perspicuum est, hanc terram non deorsum esse, sed sursum. Ad quam sanctus, Domino eleuante, conscendet, de qua crebro diximus: Beati mites, quoniam ipsi possidebunt terram ; et Credo uidere bona Domini in terra uiuentium . Mons autem sanctus Dei, ille intelligendus est, de quo ad Hebreos loquitur, qui scribit Epistolam: Accessistis ad Sion montem, et ciuitatem Dei uiuentis Ierusalem celestem, et multa millia Angelorum et Ecclesiam primitiuorum qui scripti sunt in celis . Possumus terram et montem Domini, quem sancti possessuri sunt, et Scripturas sanctas intelligere, quas au ferendas a Iudeis, Domino  comminatur, dicens: Auferetur a uobis regnum Dei, et tradetur genti facienti fructus eius ; ut inueniant in eis illum montem, de quo in hoc eodem Propheta , et in Michea legimus: Erit in nouissimis diebus manifestus mons Domini . Et ipse Dominus 678 precepit Apostolis cunctisque doctoribus Ecclesie, ut quidquid asperum uideretur atque difficile, sua interpretatione dissoluant, et intelligentie uiam prebeant, omniaque tollant de medio scandala ut populus Domini absque ullo impedimento quod legit intelligat, et in Dei timore proficiat. De his uiis et Ioannes Baptista dicebat: Parate uias Domini, etc. . Ubi nos posuimus ex persona Dei, et dicam, LXX posuerunt et dicent: hi uidelicet qui possidebunt terram, et hereditate consequentur  montem sanctum Dei. Nec erunt propria salute contenti: sed etiam ceteros ad docendum populos prouocabunt. Symmachus hunc locum ita interpretatus est: Qui autem confidit in me, possidebit terram, et hereditate consequetur montem sanctum meum, et dicet: Rectam uiam facite, et reliqua. Eo quod ipse qui terram montemque possederit, ceteros instruat, ut uiam Domino parent.

 Quia hec dicit excelsus et sublimis habitator eternitatis, et sanctum nomen eius: in excelso et in sancto habitans, et cum contrito et humili spiritu: ut uiuificet spiritum humilium et uiuificet cor contritorum. LXX: Hec dicit excelsus, et in excelsis habitans in eternum: sanctus in sanctis nomen illi. Excelsus in sanctis requiescens, et pusillanimis dans patientiam et uitam his qui  corde contriti sunt. Ceperat sermo propheticus contra populum Iudeorum, quorum magistros appellauit speculatores cecos, et canes mutos, et pastores ignorantes intelligentiam, et filios iniquos, et semen adulterorum atque meretricis: post que uenit ad Ierusalem, cui exprobrat fornicationem eius, eo quod dilatauerit cubile amatoribus suis, et susceperit eos manu aperta, et ornauerit se cunctis idolis, et miserit legatos procul; ut peregrinis quoque amatoribus frueretur. Qua increpatione finita, uenit ad eos qui confidunt in Domino, et quibus terram montemque promiserat possidendum et quorum reuersioni iter iusserat preparari: haud dubium quin Apostolis ad quorum predicationem de utroque populo crediderunt. Unde a laudibus Dei incipit et que de reditu populi sui pollicitus sit,  sequenti sermone testatur. Hec enim dicit Dominus excelsus atque sublimis, qui habitat in excelsis, et Sanctus in Sanctis, non loco, 679 sed merito eorum in quibus habitat, quorum unus dicit in psalmo: Exaltabo te, Domine, quoniam suscepisti me . Et iterum: Exaltare, Domine, qui iudicas terram ; non quo Deus humanis sermonibus eleuetur, sed iuxta illud quod alibi dicitur: Dominus mihi factus est in salutem , etiam humilibus excelsus fiat. Qui superbis resistit, et humilibus dat gratiam : ut eos eleuet et habitet in excelsis. Excelsus enim Dominus, et humilia prospicit . Et in Euangelio Angeli clamitant: Gloria in excelsis Deo, et super terram pax . Et rursum in Psalmis: Laudate Dominum de celis: laudate eum in excelsis . Et non solum excelsus habitat in excelsis, sed et sanctus in sanctis. Qui dicit in alio loco: Sancti estote; quoniam ego sanctus sum . Et quomodo in peruersam animam non ingreditur sapientia, neque habitat in corpore subdito peccatis : sic sanctus in sanctis habitat; et ubicumque sordes fuerint, non potest habitare munditia, dicente sancto ad Dominum: Tu autem in sancto habitas, laus Isrel . Unde et nos in oratione audemus dicere: Pater noster, qui es in celis, sanctificetur nomen tuum. Et in secundo psalmo legimus: Qui habitat in celis irridebit eos, et Dominus subsannabit eos . Christus enim non in his habitat qui terreni  sunt, sed in his qui supercelestes, qui enarrant gloriam Domini, de quibus dicitur: Exaudiat eum de celo sancto suo . Et iterum: Celum celi Domino : in quem sensum et Moyses famulus Dei pari uoce consentit: Ecce Domini Dei tui celum, et celum celi ; quod utique non more Iudaico debemus accipere, ut Deus ullo claudatur loco et in celo tantum habitet, qui ubique diffusus est, et a quo omnia continentur: sed excelsa et celos, Sanctos merito intelligamus atque uirtutes. Iste est enim qui habitat in celo, de quo in Euangelio scriptum est: Nemo ascendit in celum nisi qui descendit de celo, Filius hominis qui est in celo . Iste requiescit in sanctis et habitat in humilibus et in his qui contriti sunt spiritu. De quibus dicitur:  Sacrificium Deo, spiritus 680 contribulatus; cor contritum et humiliatum Deus non despicit . Ipse pusillanimis dat patientiam, ut in angustiis constituti, spe futurorum, tribulationem sustineant. Ipse dat uitam, utique his qui peccato mortui erant. De quo dicitur: Apud te est fons uite . Qui loquitur in Euangelio: Ego sum uia, ueritas et uita .

 Non in sempiternum litigabo, neque usque in finem irascar: quia spiritus a facie mea egredietur et flatus ego faciam. LXX: Non in eternum ulciscar in uos: neque semper irascar uobis. Spiritus enim a me egredietur, et flatum omnem ego feci. Dominus qui in excelsis habitat, et humilia respicit, cuius nomen est sanctum, et requiescit in sanctis: qui sustentat afflictos,  et uitam tribuit oppressis , hec locutus est: Non semper irascar, nec iugiter indignabor. Qui ad hoc percutio, ut emendem, ideo occido, ut uiuificem. Misereor enim creature mee; et quos ipse condidi, in eternum perire non patiar. Spiritus quoque meus, qui ex me egredietur, siue qui iuxta Hebraicum, Aquilam, Symmachum et Theodotionem,  cuncta circumdat , uegetator est omnium. Et flatum, siue pluraliter flatus , ego feci, de quo alibi scriptum est: Omnis flatus, siue omne quod spirat laudat Dominum . De quo spiritu et flatu in principio Geneseos scriptum est: Insufflauit Deus flatum uite, et factus est homo in animam uiuentem. Tale quid et Iob loquitur: Spiritus Domini qui est in naribus meis, et flatus omnipotentis qui docet me . Cum ergo a me egrediatur spiritus, et flatu atque inspiratione mea cuncta uegetentur et uiuant, non est iustum perire eos in eternum, qui meo flatu ac spiritu sustentantur. Quidam nostrorum hunc esse aiunt spiritum, quo omnis mundus inspiratur et regitur; et cuncta habent notitiam  Dei, quem iuxta Stoicos insignis peta scribens, ait :

Principio celum ac terras camposque liquentes,
Lucentemque globum lune, Titaniaque astra
Spiritus intus alit: totamque infusa per artus,
Mens agitat molem, et magno se corpore miscet.
681 et reliqua. Alii uero sanctum Spiritum intelligunt, qui in principio ferebatur super aquas, et uiuificabat omnia: qui de Patre egreditur, et propter societatem nature, a Filio mittitur dicente, Expedit uobis ut ego uadam. Nisi enim ego iero, Paracletus non ueniet ad uos: sin autem ego iero, mittam eum ad uos . De quo rursum ait: Cum uenerit Paracletus quem ego mittam uobis a Patre, Spiritum ueritatis qui de Patre egreditur . Ne scandalizet quempiam, si Spiritus egredi dicatur ex Patre,  cum etiam Filius de se dixerit: Ego de Patre exiui, et ueni; neque enim a meipso exiui, sed ille me misit . De hoc Spiritu loquebatur: Rogabo Patrem, et alium Paracletum dabit uobis, ut sit uobiscum semper, Spiritum ueritatis . Hic est Spiritus de quo scribit et Moyses: Quis det ut omnis populus Domini sit in Prophetas, et det Dominus Spiritum suum super eos ? Et Iel ex persona Dei: Effundam de Spiritu meo super omnem carnem, et prophetabunt filii uestri et filie uestre . Et Zacarias: uerumtamen uerba mea, et legitima mea suscipite, que ego precipio in Spiritu meo, seruis meis Prophetis . Et iterum: Effundam super Ierusalem Spiritum gratie et misericordie . Multaque alia de utroque Testamento  que nunc longum est repetere. Hoc solum dicimus, quod idem Propheta de hoc Spiritu et flatu pariter sit locutus: Hec dicit Dominus Deus qui fecit celum. Et post paululum: Qui dat flatum populo suo, qui est super eam, et spiritum his qui calcant eam .

 Propter iniquitatem auaritie eius  iratus sum, et percussi eum: abscondi, et indignatus sum: et ambulauit merens [uulg. abiit uagus] in uia cordis sui. uias eius uidi, et sanaui eum: et reduxi eum, et reddidi consolationes ipsi et lugentibus eius. Creaui fructum labiorum, pacem, pacem ei qui longe est et qui prope, dixit Dominus, et sanaui eum. Impii autem quasi mare feruens quod quiescere non potest, et redundant fluctus eius in conculcationem et lutum. Non est pax, dixit Deus. impiis. LXX: Propter peccatum ad modicum quid 682 contristaui eum, et percussi eum: et auerti faciem meam ab eo, et contristatus est et ambulauit tristis in uiis suis. uias eius uidi, et sanaui eum: et consolatus sum illum, et dedi ei consolationem ueram, pacem his qui longe, et qui prope sunt, dicit Dominus, et sanabo eos. Qui autem iniqui  sunt, fluctuabunt, et quiescere non poterunt. Non est gaudium impiis, dicit Dominus Deus. Post abiectionem populi Iudeorum et eorum qui in Saluatorem credere noluerunt, pollicitus fuerat habentibus in se fiduciam, terram mitium montemque sanctorum, et Apostolis preceperat: uiam facite populo reuertenti, et omnia de medio scandala tollite. Ac ne incredibile uideretur, exponit potentiam suam, quod excelsus et magnus facile possit penitentibus ueniam tribuere, et iustum sit, ut Creator misereatur creature sue. Propter que iungit, quod iratus sit et contristauerit populum suum: idcirco se fecisse quia peccauerit, et iniquitatis auaritiam habuerit, nec una fuerit iniquitate contentus; sed semper addiderit peccata peccatis. Et percussi, inquit,  eum ad breue, ut sanarem, et abscondi, subauditur, faciem meam, ut magis me desideraret, et diceret: Ostende faciem tuam et salui erimus . Indignatusque sum; quod ille sentiens, tristis incessit, dicens: Tota die tristis ingrediebar . Et ambulauit merens, siue conuersus in uia cordis sui, ut non ad faciem hominum, sed in corde ageret penitentiam. Propterea uidens uias conuersionis eius, sanaui uulnera, quibus eum ante percusseram. Et reduxi eum ad me, quem prius eieceram, et reddidi ei consolationem ueram. Multe enim false sunt consolationes, quibus genus decipitur humanum. Siue consolatus sum lugentes eius, dicens in Euangelio: Beati lugentes, quoniam ipsi consolabuntur . Quodque sequitur: Creaui fructum  labiorum, hunc habet sensum, impleui quod pollicitus eram, dicens: uiuo ego, dicit Dominus, malo penitentiam peccatoris, quam mortem . Siue omnia tribui que antea promiseram. Que est autem Domini pollicitatio? Pacem meam do uobis: Pacem meam relinquo uobis . Et hoc est quod nunc ait: Pacem super pacem; non uni tantum genti, sed omni mundo: [a 1Kb] his uidelicet qui erant 683 longe, et qui prope, id est, primum gentibus, et postea his qui ex Isrel credere uoluerunt. De quibus dicit et Apostolus: uobis quidem  oportebat predicari uerbum Dei; sed quia indignos uos iudicastis salute; ecce conuertimur ad gentes . Qui scribens ad Ephesios, et de populo Circumcisionis atque Gentilium plenissime disputans, intulit: Nunc autem in Christo Iesu, uos qui aliquando eratis longe, facti estis prope in Sanguine Christi. Ipse est enim pax nostra: qui fecit utraque unum, et medium parietem macerie, soluens inimicitiam in carne sua, et reliqua ; et iterum: Et ueniens, annuntiauit pacem uobis qui longe, et pacem his qui prope erant . Quoniam per ipsum habemus accessum utrique in uno spiritu ad Patrem: dans pacem super pacem his qui fuerant longe, et qui [b 1Kb] prope et qui non habuerant Legem et Prophetas: et qui ante susceperant, suscepit eos atque  sanauit. Impii autem siue iniqui, fluctuabunt, quasi mare feruens, et quiescere numquam poterunt. Quod licet de omni impio possit intelligi, tamen proprie refertur ad populum Iudeorum, qui consona uoce clamauit, et perseuerauit in impietate sua, dicens: Crucifige, crucifige talem. Non habemus regem nisi Cesarem . Sicut igitur mare feruens quiescere non potest, sed redundant fluctus eius, et reuoluuntur ad littora, atque iterum resorbentur, et in se fracti, lutum efficiunt quod pedibus conculcatur: sic impii eterne conculcationi subiacebunt, quorum nullum est gaudium, et qui nulla pace requiescunt in eo quod impii perseuerant. Quidam hunc locum specialiter super Saluatore intelligunt: quod propter peccata mundi ad modicum  contristatus sit, dicens: Tristis est anima mea usque ad mortem . Et percusserit eum Pater qui loquitur per Zacariam: Percutiam pastorem, et oues dispergentur ; qui et ipse de se in sexagesimo octauo psalmo dixerit: Quoniam quem tu percussisti, ipsi persecuti sunt . Et auerterit Deus faciem suam ab eo, ut formam serui paulisper acciperet, ambularet tristis, et lugens peccata populi, deplorans et plangens Ierusalem. Et qui uiderit Pater uias eius, propterea sanauerit eum, qui fuit inter mortuos liber: et caro eius non uidit corruptionem, ut qui percussus 684 est in cruce, sanaretur in resurrectione. Et consolatus sum, inquit, eum, dans ei pro una gente Iudeorum, uniuersum mundum. Et lugentes eius, subauditur, consolatus  sum. Nec dubium quin Apostolos significet. Et compleuit fructum labiorum suorum, qui dixerat ei: Postula a me, et dabo tibi gentes hereditatem tuam, et possessionem tuam terminos terre : pacem super pacem, mundum reconcilians Deo, ut utrumque populum uocaret ad se, et sanaretur a Patre. Impios autem, de quibus supra diximus, comparat mari, quod numquam potest quiescere, sed etiam in summa tranquillitate, fractis ad littora uoluitur fluctibus, finisque eius lutum est et conculcatio.

  Clama, ne cesses: quasi tuba exalta uocem tuam, et annuntia populo meo scelera eorum, et domui Iacob peccata eorum. LXX: Clama in fortitudine, et ne parcas: quasi tuba exalta uocem tuam, et annuntia populo peccata eorum, et domui Iacob iniquitates eorum. Finito priori capitulo, in quo pax iustis, et nulla requies impiis nuntiatur, precipit Deus Isaie prophete, ut clamet in fortitudine, et instar tube exaltet uocem suam, et peccata ac scelera populi Isrel dicere non formidet, nequaquam mortem metuens, nec impiorum [a 1Kb] terricula et conuicia; sed magis consideret imperantem Dominum. Et quia surdas aures habeant, et audire uix possint, iuxta Symmachum et Aquilam, guttur suum uertat in buccinam, que Hebraice dicitur SOPHAR  , quam , id est, corneam interpretati sunt. Et supra quidem ubi Apostolis dicebatur, In montem excelsum ascende, qui euangelizas Sion: exalta fortitudine uocem tuam, qui euangelizas Ierusalem: exalta, noli timere ; nec buccina assumitur, nec tuba, sed montem iubentur ascendere. Hic autem quia peccatores erant, quibus nuntiandum est, et morabantur deorsum, non iubetur Propheta ut ascendat in montem: sed tantum ut exaltet sicut tuba uocem suam, et eis nuntiet bella uentura. Alioquin in die iudicii, quando in resurrectione mortuorum et nouissima tuba dicitur, scriptum est, Canet enim tuba, et mortui resurgent incorrupti: ut quomodo illi ad uocem tube sunt iudicandi: 685 sic Isrel peccato mortuus audiat scelera  sua; simulque appellatur populus Dei, ut discat qualem patrem perdiderit, qui etiam peccatorem uocet populum suum.

 Me etenim de die in diem querunt, et scire uias meas uolunt: quasi gens que iustitiam fecerit, et que iudicium Dei sui non dereliquerit. LXX similiter. Hoc proprie Iudeis conuenit, qui per singulos dies currunt ad synagogas, et Dei legem meditantur, scire cupientes quid Abraham, Isaac et Iacob, quid et ceteri sanctorum fecerint, et libros Prophetarum ac Moysi memoriter reuoluentes, decantant diuina mandata, quibus rectissime illud aptabitur: Querent me mali, et non inuenient. Sic enim scriptum est: Omnis qui querit inuenit : quicumque non inuenit, male quesisse conuincitur; Dominus enim inuenitur  ab his qui eum querunt in bonitate, et ostenditur illis qui non sunt ei increduli. Cum igitur iustitiam iudiciumque reliquerint Dei, quibus nominibus Christus ostenditur, dicente psalmographo: Deus, iudicium tuum regi da, et iustitiam tuam filio regis : Christus enim factus est nobis redemptio, sanctitas, et iustitia : frustra legis iactant scientiam, cum sanctus non in notitia Scripturarum, sed in operibus glorietur, dicens: uiam mandatorum tuorum cucurri, quando dilatasti cor meum .

  Rogant me iudicia iustitie, et appropinquare Deo uolunt. Quare ieiunauimus, et non aspexisti? humiliauimus animas nostras, et nescisti? Ecce in de ieiunii uestri inuenietur [Al. inuenitur], uoluntas [b 1Kb] uestra et omnes debitores uestros repetistis [Al. repetitis]. Ecce ad lites et contentiones ieiunatis, et percutitis pugno impie. LXX: Petunt me nunc iudicium iustum, et appropinquare Deo cupiunt, dicentes: Quare ieiunauimus, et non uidisti? humiliauimus animas nostras, et non cognouisti? In diebus enim ieiuniorum uestrorum inueniuntur uoluntates uestre, et omnes subiectos uobis affligitis, ad iudicia et iurgia ieiunantes, et percutitis pugnis humilem. Est alia temeritas Iudeorum, quasi fiducia bone conscientie, iudicium postulant iustum, et imitantur sanctorum  uerba dicentium: Iudica me, Domine, quoniam ego in innocentia mea ingressus sum . Et iterum: Proba me, Domine, et tenta me: 686 ure renes meos et cor meum. Et in alio loco: Iudica causam meam, et redime me . Et appropinquare Deo desiderant: cum hoc non in loco sit, sed in affectu, nec mentis otiose, sed laboriosi operis. Denique quid sit appropinquare Deo, instruit Scriptura, dicens: Querite Dominum. Cum autem appropinquauerit uobis, derelinquat impius uias suas, et uir iniquus cogitationes suas. Appropinquat enim Dominus appropinquantibus sibi, et his qui iuste quod iustum est persequuntur, et possunt dicere: Mihi autem adherere Deo bonum est . Si enim Omnipotens Deus Pater est ueritatis atque  iustitie, quicumque est mendax et iniustus, appropinquare Deo non potest, de quo scriptum est: Non habitabit iuxta te malignus, neque permanebunt iniusti ante oculos tuos . Quare ieiunauimus, inquiunt, et non aspexisti? humiliauimus animas nostras, et nescisti? [c 1Kb] Iniustitie arguunt Dominum, quod bona opera non respiciat, solamque uentris esuriem, absque opere uirtutum ingerunt Deo: non comedentes eos cibos quos creauit Deus fidelibus et his qui cognoscunt ueritatem, ut sumant eos cum gratiarum actione: sed illos de quibus scriptum est in Prouerbiis: Hi enim aluntur cibis impietatis et uino iniquitatis inebriantur . Huiuscemodi epulis saturatus Phariseus, inter cetera uerba superbie, his in sabbato se ieiunare iactabat : qui non biberat uinum de uinea Sorec, sed de uinea Sodomorum, cuius uinum furor draconum est, et furor aspidum insanabilis, et uua eorum, uua fellis: quos Deus arguit per Prophetam: Peccata populi mei comedunt . Et rursum: Quare tacuistis impietatem eorum, et iniquitates uindemiastis et comedistis [d 7Kb] frumentum mendacii ? Quia igitur proposuerant questionem Deo, scire cupientes quare ieiunauerint et humiliauerint animas suas, et Deus non respexerit: obliti ueteris historie,  cur non respexerit ad munera Cain, qui recte quidem offerebat, sed non recte diuidebat cum fratre , Dei non uidens caritatem, dicente Scriptura: Diliges Dominum Deum tuum ex toto corde tuo, et proximum tuum sicut teipsum : propterea respondit Deus, quod non ieiunia reprobet, sed opera que in ieiuniis fiunt, dicens: In diebus ieiuniorum uestrorum 687 inueniuntur uoluntates uestre, ut non Dei, sed uestras faciatis uoluntates, quas Paulus scribens Ephesiis reprobat: Iuxta principem potestatis eris, spiritus qui nunc operatur in filiis incredulitatis, in quibus et nos omnes conuersati sumus aliquando, in desideriis carnis nostre, facientes uoluntatem carnis et cogitationum. Et eramus natura filii ire, sicut et ceteri . Quodque sequitur  iuxta LXX: Et omnes subiectos uobis compungitis, siue affligitis, melius Theodotio et Symmachus transtulerunt, quos nos in hoc loco secuti sumus, Et omnes debitores uestros repetitis. Ex quo ostendit, non esse absque periculo repetere pauperem qui soluendo non sit, et pallium quod pignoris loco tuleris, algenti non reddere debitori, ne clamor eius perueniat ad Deum. Qui enim miseretur pauperis, Deo fenerat . Et econtrario qui repetit non habentem, Deo facit uiolentiam. Atque ut sciamus hunc sensum esse in presenti loco, etiam in consequentibus in hoc eodem capitulo lecturi sumus: Dissolue colligationes impietatis, solue fasciculos deprimentes. Haud dubium quin chirographa significet: Quid enim prodest ieiuniis ora pallere, et ad  lites et ad iurgia ieiunare, dicente Scriptura, Qui amat peccata, gaudet iurgiis ? Seruum autem Domini non oportet litigare, sed esse mansuetum , et imitari eum qui dicit: Discite a me, quia mitis sum et humilis corde : ut humilitas non sit affectata, sed cordis, nec gloriam querens hominum, sed anime conscientiam. Ieiunatis, inquit, et percutitis pugnis humilem, et alapis uerberatis . Unde episcopus non debet esse percussor. Quomodo enim potest libidinem refrenare, qui nec manum ualet cohibere, nec linguam? Huiuscemodi ieiunia et in exordio huius prophete Dominus arguit, dicens: Ieiunium et otium, neomenias et sabbata, et alias solemnitates uestras odit anima mea . Unde precipitur  per Iel: Sanctificate ieiunium: predicate curationem ; ut a uitiis ieiunemus, et bonis operibus, curatisque peccatis, fiant sancta ieiunia. Denique sequitur: Egrediatur sponsus de cubili suo, et sponsa de thalamo suo; ut tempore ieiunii uacemus 688 orationi: ne interior homo noster draconis uescatur carnibus, qui datus est in escam populis Aethiopum. Et hec dicimus, non quo ieiunia reprobemus,  per que et Daniel uir desideriorum futura cognouit , et Niniuite iram placauerunt Dei , et Elias  ac Moyses , quadraginta dierum esurie, Dei familiaritate saturati sunt, et ipse Dominus  totidem diebus in solitudine ieiunauit, ut nobis solemnes ieiuniorum dies relinqueret: sed quo non prosit uacuum portare uentrem, et alia facere que Deo displicent. Atque ut cetera pretermittam, exterminare facies suas, ut appareant hominibus ieiunare [Al. ieiunantes], qui in presenti gloriam consequentes, excludentur a regno Dei, quia receperunt mercedem suam . Unde et Apostolus, si etiam corpus suum tradat martyrio, ut ardeat, siue glorietur  absque Dei caritate , que est in cordis conscientia,  frustra se dicit sanguinem fundere.

 Nolite ieiunare sicut usque ad hanc diem, ut audiatur in excelso clamor uester. Numquid tale est ieiunium, quod elegi, per diem affligere hominem animam suam? Numquid contorquere quasi circulum caput suum, et saccum et cinerem sternere? Numquid istud uocabis ieiunium et diem acceptabilem Domino? LXX: Quid mihi [a 33Kb] ieiunatis, sicut hodie ut audiatur in clamore uox uestra? Non tale ieiunium elegi, et diem humiliare [b 9Kb] animam suam. Neque si incuruaueris quasi circulum collum tuum, et cilicium et cinerem substraueris: nec [c 23Kb] sic uocabitis ieiunium acceptabile. Ne uideatur reprobare ieiunium, quod ipse preceperat, docet quomodo ieiunandum sit: immo  antequam doceat quid sequantur, instruit quid debeant declinare: Ut audiatur, inquit, in excelso clamor uester. Ne ad orationem deferatis clamorem, orantes in synagogis et angulis platearum, ut ab hominibus uideamini , et eleuetis uocem in excelsum, et cum Phariseo, qui Domini iudicio condemnatur, uestra ieiunia et opera predicetis . Propter que Dominus Phariseorum reprobans orationem, docet discipulos quomodo orare debeant , clauso 689 pectoris sui cubiculo, ut soli loquantur Deo, qui potest silentium cordis audire; ut clament in cordibus suis, Abba pater ; et non exterminent facies suas, sed lauent aqua, et caput ungant oleo. De quo et Ioannes Euangelista scribit: Et uos unguentum habetis a  sancto : quo cum uncti fuerint, etiam ipsi sancti fiant. Non enim querit Deus afflictionem solam et humiliationem anime per iniuriam corporis: ut instar circuli torqueat corpus, et colla submittat, ac tristis incedat. Iuxta illud quod in Psalmis dicitur: Afflictus sum, et incuruatus usque ad finem: tota die contristatus incedebam . Nec ut sacco quis uestiatur, et in cinere dormiat, quod de  Dauid et de Achab legimus : sed ut cum istis hec faciat que sequuntur. Alioquin et Apostolus frequenter ieiunare se dicit , et Dominus, cum sponsus a discipulis suis fuerit ablatus, docet eos ieiunaturos : et in Psalmis penitens loquitur: Manducaui sicut cinerem panem meum, et potum meum cum fletu miscebam . Et cum mihi molesti essent, induebar cilicio . Ex quo discimus hec facienda primum esse que uult Dominus, et non alia pretereunda.

 Nonne hoc [uulg. addit est] magis ieiunium quod elegi? Dissolue colligationes impietatis, solue fasciculos deprimentes: Dimitte eos qui confracti sunt liberos, et omne onus disrumpe. Frange esurienti  panem tuum, et egenos uagosque induc in domum [uulg. addit tuam]. Cum uideris nudum, operi eum, et carnem tuam ne despexeris. LXX: Nonne tale ieiunium elegi, dicit Dominus: sed solue omnem colligaturam iniquitatis. Dissolue obligationes uiolentarum cautionum. Dimitte fractos in remissionem, et omnem scripturam iniquam conscinde. Frange esurienti panem tuum, et pauperes sine tecto induc in domum tuam. Si uideris nudum, operi, et domesticos seminis tui ne despexeris. Postquam docuit quale ieiunium reprobet, ostendit quale libenter accipiat. Dissolue, inquit, colligationes impietatis: solue fasciculos deprimentes: siue ut LXX manifestius transtulerunt, obligationes uiolentarum cautionum, quas nostri, uerbi ambiguitate decepti, id est, , commutationes  pro chirographis interpretati sunt. Significat autem chartarum fasciculos, 690 in quibus feneratorum calumnie continentur, et opprimuntur pauperes ere alieno, que in cunctis urbibus seditionis causa [a 13Kb] uel maxima est. Unde et Romanus populus uicinos occupat montes, et Tabule noue, quas Greci appellant . Non ergo precipit Propheta ne exigat unusquisque quod debitum est, maxime quod iuste dedit et iuste repetit: alioquin Tribunitie esset seditionis assertor. Sed ubi iniqua est cautio, ubi opprimuntur pauperes calumnia: ibi fasciculi cautionum, et omnia iniquitatis uincula rumpenda sunt. uel certe hoc dicendum, quia de ieiuniis sermo est, et ieiunium afflictionem atque humiliationem habet anime: afflictio autem corporis  peccatorum indulgentiam deprecatur. Docet Scriptura diuina, ut dimittamus debitoribus nostris, ut et Pater celestis dimittat nobis debita nostra . uetus narrat historia, anno remissionis septimo, uel quinquagesimo, qui est uerus Iubileus, omnes possessiones redire ad dominos, et reddi seruis pristinam libertatem, cunctaque nomina, que uulgo appellant cautiones, irrita fieri  autem hoc ueteri Lege  precipitur: quanto magis in Euangelio, ubi   omnia que bona sunt duplicantur: et nequaquam oculum pro oculo, dentem pro dente iubemureruere: sed uerberanti prebere maxillam! Atque ut sciamus illud quod supra diximus: Omnes debitores uestros repetitis, de creditoribus scribi, de debitoribus iungitur manifestius: Dimitte eos qui confracti sunt liberos, hoc est, qui paupertate sunt fracti, quos afflixit inopia, ne liberos sinas mendicare. Et omne onus quo deprimuntur, rumpe. Pro quo manifestius Septuaginta transtulerunt, et omnem scripturam iniquam conscinde: quod Symmachus transtulit: Et omnem cautionem falsam disrumpe. Sed poterat fieri, ut aliquis diceret: Non habeo debitores, quid facere debeo, ut suscipiatur ieiunium meum? Sequitur: Frange esurienti panem tuum. Non plures panes, ne  de paupertate causeris, sed unum panem. Nec ipsum totum, sed partem panis: quam si non ieiunares comesurus eras; ut ieiunium tuum non sit lucrum marsupii, sed saturitas anime. Pulchreque 691 addidit tuum, ne de rapina facias eleemosynam: Redemptio enim anime uiri, proprie diuitie . Et in alio loco: Honora Dominum de tuis iustis laboribus . Certe si panem non habes, et esurientium plurima multitudo est, prebe de quo nullum damnum pateris. In quo nulla dispendia sunt, pauperes absque tecto, induc in domum tuam. Siue ut in Hebraico habetur, in domum, ut si tuam non habes, inducas in hospitiolum, quod uel mercede conductum, uel beneficio possides. Si uideris nudum, operi. Quod et Dominus in Euangelio loquebatur:  Qui habet duas tunicas, det alteram non habenti . Non enim unam iussit scindi et diuidi, quod multi popularis aure causa faciunt: sed alteram non seruari, augens precepta iustitie, ut etiam calicem aque frigide porrectum habere premia diceret. Et carnem ait, tuam ne despexeris. Omnis enim homo caro nostra est. Et iuxta Euangelicam parabolam, eius qui de Ierusalem descendebat Iericho, et latronibus uulneratus est, ille proximus appellatur qui benefecerit . uel certe iuxta Septuaginta qui dixerunt: Et domesticos seminis tui ne despicias, domesticos seminis illos intelligamus, de quibus et Apostolus docet, omnibus faciendam esse eleemosynam, maxime autem domesticis fidei . Illi enim caro nostra sunt, et semen nostrum, qui  de uno nobiscum parente generantur. Ad quos extendebat et Saluator manum, dicens: Mater mea et fratres mei hi sunt, qui faciunt uoluntatem Patris mei . Atque ut sciamus unum esse Dominum, et, noui et ueteris Instrumenti, eadem et Dominus loquitur in Euangelio de his qui in die iudicii a dextris staturi sunt: uenite, benedicti Patris mei, possidete regnum preparatum uobis a constitutione mundi. Esuriui enim et dedistis mihi manducare. Sitiui et dedistis mihi bibere. Infirmus eram, et in carcere, et  uenistis ad me. Peregrinus, et duxistis me in domum uestram. Et nudus, et uestistis me . Illisque humilitate dicentibus, se nichil fecisse Domino Saluatori, respondit: Quamdiu fecistis uni de fratribus meis minimis, mihi fecistis. Iuxta tropologiam hec possumus dicere: Qui ieiunat ab omnibus malis, et uult suum ieiunium respici, non solum declinet a malo, sed et faciat bonum, ut soluat omne uinculum 692 iniquitatis, quo simplices quique credentium, hereticorum fraudibus colligati sunt. Et , obligationes uiolentorum tractatuum, quas et in psalmo Propheta demonstrat, dicens: Declinantes autem in obligationes, adducet Dominus cum operantibus iniquitatem . Omnes enim qui hereticorum uinculis alligantur, declinant  a Domino; et quasi bos ductus ad uictimam; et eligunt atque commutant pro ueritate mendacium. Istiusmodi igitur homines, qui sunt fracti iudicio, dimittat uir Ecclesiasticus atque dissoluat; et omnem scripturam hereticorum, de quibus hic idem Propheta dicit: ue qui scribunt iniquitatem: scribentes enim scribunt malitiam, rapientes iudicium pauperum populi mei , soluat atque disrumpat, ut nequaquam laqueis suis simplices quosque teneant irretitos. Et cum hoc fecerit, frangat doctrine Ecclesiastice esurientibus panem suum, quod fecit et Dominus, fractos panes Apostolis tribuens, quos eis in septem sportis et duodecim cophinis, nequaquam integros sicut habebantur in Lege, sed comminutos atque confractos in Euangelio dereliquit, ut  haberent quod pauperibus largirentur . Quos uideris non habentes calorem fidei, sed extra Ecclesiam frigoribus infidelitatis algentes, inopes atque peregrinos, induc, ait, in domum [a 1Kb] Ecclesie, et operi incorruptionis pallio; ut uestiti Christi tunica, nequaquam maneant in sepulcris, quod de eo legimus, qui possessus a demonum legione, nudus habitabat in memoriis mortuorum. Cumque, inquit, hec feceris et liberalitas tua ad omnes exposita fuerit, specialiter ne despicias domesticos fidei.

 Tunc erumpet quasi mane lumen tuum, et sanitas tua cito [uulg. citius] orietur, et anteibit faciem tuam iustitia tua: et gloria Domini colliget te. Tunc inuocabis, et Dominus exaudiet: clamabis, et dicet: Ecce adsum. LXX: Tunc erumpet matutinum  lumen tuum, et sanitates tue cito orientur, et preibit in conspectu tuo iustitia tua, et gloria Dei circumdabit te. Tunc clamabis, et Deus exaudiet te. Adhuc loquente te, dicet. Ecce adsum. Quando illa non feceris que preteritus sermo narrauit, et ista feceris de quibus nunc diximus: tunc acceptabile erit ieiunium  tuum, et erumpet matutinum lumen tuum; 693 sol uidelicet iustitie, de quo Malachias propheta ex persona Dei Patris loquitur: Orietur uobis timentibus nomen meum, sol iustitie, et sanitas in pennis eius . Qui ibi sol, hic lux dicitur. Sicut enim matutina lux soluit tenebras: ita lumen scientie et ueritatis omnes errores fugat. Et sanitates, inquit, tue cito orientur. Pro quo Aquila, uerbum de uerbo exprimens, posuit: Et cicatrix uulneris tui cito obducetur; ut scilicet uulnera peccatorum nostrorum ad ortum solis iustitie, cito obducta cicatrice, claudantur. Pro eo quod Septuaginta transtulerunt , id est, sanitates tue, Latini interpretes ducti nominis similitudine , id est, uestimenta posuerunt. Unde multi translationis  falsitate decepti, ad resurrectionem corporis comprobandam, hoc utuntur testimonio, quo scilicet uestimentum anime corpus accipi uelint, quod in die resurrectionis oriatur. Et antecedet, inquit, in conspectu tuo iustitia tua . Secundum illud quod loquitur Iacob: Exaudiet me cras iustitia mea; et implebitur quod scriptum est: Ecce homo, et opera eius. Et gloria Domini circumdabit te, quasi ueste pulcherrima, ut glorificeris apud Deum et apud homines. Tunc inuocabis, et Dominus exaudiet: clamabis, et dicet: Ecce adsum, non uoce, sed opere; non responsione, sed beneficiis. Quod iuxta litteram et in Euangelio comprobatur, quando dicente ad Dominum leproso, Si uis, potes me mundare, respondit Dominus dicens: uolo, mundare.

  Si abstuleris de medio tui catenam, et desieris digitum extendere, et loqui quod non prodest. Cum effuderis esurienti animam tuam, et animam afflictam repleueris: tunc [uulg. abest tunc] orietur in tenebris lux tua, et tenebre tue erunt sicut meridies. LXX: Si abstuleris a te colligationem, et ordinationem et uerbum murmurationis, et dederis esurienti panem tuum ex animo tuo, et animam humiliatam saturaueris: tunc orietur in tenebris lumen tuum, et tenebre tue erunt sicut meridies. uerbum Hebraicum MOTA , quod in Ieremia torques ferrea interpretatur , in presenti capitulo bis legitur. In eo enim loco ubi supra iuxta Septuaginta diximus: Dissolue obligationes uiolentarum [b 13Kb] commutationum,  694 pro uno uerbo MOTA sciamus eos posuisse uiolentas cautiones, pro quibus Aquila errorem, Symmachus declinationem, Theodotio [c 26Kb] , id est, torquem, transtulerunt. Rursum in presenti loco ubi nos uertimus: Si abstuleris de medio tui catenam, et pro catena Septuaginta , id  est, colligationem, siue uinculum transtulerunt; Aquila, sicut supra, errorem, interpretatus est; Symmachus in Theodotionis scita concedens [Al. concidens], torquem posuit. Hoc de interpretationis uarietate sit dictum. Alioquin sensus sic cum superioribus iungitur: Orietur tibi matutina lux, et sanitates tue cito orientur: et precedet te iustitia tua, et gloria Domini coronabit te. Deprecantemque statim exaudiet, et se ostendet esse presentem. Ita dumtaxat, si ad superiora opera hec quoque addideris, ut tollas de te obligationem et catenam qua tua anima colligata est. De qua et Petrus loquebatur ad Simonem: In felle enim amaritudinis, et obligatione iniquitatis uideo te esse . Et Paulus dolebat, obligatam cernens idololatrie Atheniensium  ciuitatem. Funibus enim peccatorum suorum unusquisque constringitur . De quibus anime uinculis et Dauid precabatur in psalmo: Ab occultis meis munda me, Domine, et ab alienis parce seruo tuo . Difficile reperitur qui his non stringatur catenis. Raro inuenitur anima que hanc grauissimam torquem non habeat suo collo circumdatam, ad terrena se opera deprimentem, ut nequaquam celum, sed terram aspiciat. Quod et de Euangelica refertur muliere, quam uinxerat Satanas per annos decem et octo, ut incuruata, celestia non uideret . Si ergo, ait, tuleris de medio cordis tui hanc catenam, et istiusmodi uincula dissipaueris, et , pro qua tres alii interpretes uoce consona, extentum digitum transtulerunt:  ut non solum malum ipse non cogites, et non facias, sed ne detrahas quidem proximo tuo, et singulos quasi digito notes, et loquaris quod non prodest anime tue, non tua mala, sed aliorum errores considerans: accipies que sequens sermo subnectit. Plerique nostrorum , id est, ordinationem clericorum, que non solum ad imprecationem uocis, 695 sed ad impositionem impletur manus , sic intelligunt, ut assumant testimonium Pauli scribentis ad Timotheum: Manus cito nemini imposueris, neque communicaueris peccatis alienis . Non est enim peccatum leue, mittere margaritas ante porcos, et dare sanctum canibus : et  ordinationem clericatus, nequaquam sanctis, et in lege Dei doctissimis, sed asseclis suis tribuere, et uilium officiorum ministris: quodque his dedecorosius est, muliercularum precibus. In quo consideranda loquentis in se Christi Apostoli sapientia, qui ut ordinationis periculum demonstraret, iunxit tormenta peccantium: Neque communicaueris peccatis  alienis. Sicut ergo in ordinationibus malorum, particeps est peccatorum qui tales constituit: sic in ordinatione sanctorum, particeps est eorum iustitie, qui bonos elegit. Sequitur: Et uerbum murmurationis, subauditur, , si abstuleris a te. uerbum autem murmurationis est, quando contra nos loquitur Deus: Desinat a me murmuratio populi huius, et non morietur; nostraque peccata referimus ad Deum, ad excusandas excusationes in peccatis, et dicimus: Corporis me superauit ardor, adolescentie incentiua uicerunt, a Deo talis creatus sum: paupertas cegit ad furtum. Itaque si non fecerimus ista que dicta sunt, et fecerimus ea que dicenda sunt, ut esurienti, non sicut supra, demus panem nostrum, sed animam nostram, ut eum in quibuscumque possumus  adiuuemus, et non quasi ex tristitia et necessitate, sed ex animo tribuamus, accipientes magis, quam dantes beneficium: Hilarem enim datorem diligit Deus , ut animam esurientem siue afflictam non refocillemus ex parte, sed saturemus: et doleamus cum dolentibus, lugeamusque cum lugentibus , tunc orietur in tenebris lux nostra, ille qui dicit: Ego lux ueni in mundum: ut omnis qui credit in me, in tenebris non maneat: sed habeat lucem uite . Lucerna enim corporis nostri est oculus: si simplex fuerit, totum corpus 696 nostrum erit lucidum. Si autem qui lux esse deberet, uersus fuerit in tenebras; tunc omne corpus tenebrosum erit, et dicetur nobis: Si lux que in te est, tenebre sunt, ipse tenebre quante sunt ! Consideremus quantis uirtutibus perueniamus ad lucem Dei, ut tenebre uertantur in meridiem, dicamusque cum sponsa: Ubi pascis, ubi cubas, in meridie ?

 Et requiem dabit tibi Dominus semper, et implebit splendoribus animam tuam, et ossa tua liberabit. Et [a 1Kb] eris quasi hortus irriguus, et sicut fons aquarum, cuius non deficient aque. LXX: Et erit Deus tuus tecum semper: et impleberis sicut desiderat anima tua, et ossa tua pinguescent. Et erunt sicut hortus ebrius: et sicut fons, cui non deficiet aqua. [b 5Kb] Quod in Alexandrinis exemplaribus in principio huius capituli additum est: Et adhuc in te erit laus mea semper; et in fine [c 64Kb] et ossa tua quasi herba orientur, et pinguescent, et hereditate possidebunt in generationem  et generationes, in Hebraico non habetur, sed ne in Septuaginta quidem emendatis et ueris exemplaribus: unde obelo prenotandum est. Cum tenebre, inquit, pectoris tui, orta luce, fuerint dissolute, et pro nocte palpabili meridies fuerit exorta, tunc semper habitatorem habebis Deum, qui impleat splendoribus animam tuam. De quibus in psalmo  legitur: Tecum principium in die uirtutis tue, in splendoribus sanctorum, ex utero ante luciferum genui te . Siue saturaberis cunctis que desiderat anima tua, quia et ipse saturasti animam esurientem, et dicere poteris: Benedic, anima mea, Domino, qui implet in bonis desiderium tuum ; et ossa tua liberabuntur de interitu et igne perpetuo. Siue impinguescent, ut pristinam crassitudinem recipiant, que fame sermonis Domini attenuata fuerant. Quod quidem et iuxta litteram de resurrectione eorum que casura sunt corporum, intelligere possumus, et de uirtutibus anime, quas significans sanctus loquitur in psalmo, Omnia ossa mea dicent, Domine, quis similis tibi ? De quibus et in Prouerbiis scriptum est, Fama bona  impinguat ossa . Et quibus premia promittuntur, Sanitas erit corpori tuo, et curatio ossibus tuis . De 697 quibus rursum scriptum est, Dominus custodit omnia ossa eorum, unum ex his non conteretur . Econtrario, qui peccator est, et anime robur perdidit atque uirtutem, plangit, et loquitur: Dissipata sunt ossa nostra secus infernum . Neque enim possumus credere quod ossa peccatorum non in inferno sint, sed iuxta infernum. Et fama bona impinguat ossa , que ad corporis saginam non pertinet. Sequitur: Et eris, siue erit, id est, aut tu, aut anima tua, sicut hortus irriguus: de quo scriptum est: Fons egrediebatur, et irrigabat omnem faciem paradisi , pro quo in Hebraico  hortus legitur. Quem fontem non alium possumus dicere, nisi eum cui dicitur, Apud te est fons uite : qui indesinenter rigat Ecclesiam suam, et cunctorum corda credentium.

 Et edificabuntur in te deserta seculorum: fundamenta generationis et generationis suscitabis: et uocabitur [uulg. et uocaberis] in te edificator sepium, conuertens [uulg. auertens] semitas in quietem. LXX: Et edificabuntur tibi deserta a seculo et erunt fundamenta tua sempiterna in generationes [a 1Kb] et generationes: et uocaberis edificator macerie, et semitas in medio quiescere facies. Non solum, inquit, orietur in tenebris lumen tuum, et tenebre tue erunt quasi meridies, et dabit tibi Dominus requiem semper, et eris quasi hortus irriguus, et cetera;  sed edificabuntur in te que longo tempore deserta fuerant; et in multis generationibus permansura  edium tuarum fundamenta iacientur: ita ut uel tu ipse uoceris edificator sepium atque maceriarum, uel oriatur in te [b 1Kb] qui sit edificator sepium, et auertat semitas in quietem, siue iuxta Septuaginta, calles in medio faciat conquiescere. Hec Iudei et amici tantum occidentis littere, ad instaurationem referunt urbium Palestine. Et uel facta sub Zorobabel et Ezra, et Neemia, uel in ultimo tempore futura contendunt: et ad instaurationem Ierusalem et in circuitu ciuitatum altissima 698 fundamenta iacienda, et tam excelsos muros edificandos, ut nullus hostium possit intrare, et omnium in eas inimicorum prohibeatur ingressus. Nos autem sequentes cepte explanationis ordinem, que deserta fuerant in Iudeis, dicimus edificari in Ecclesia, non ad breue tempus,  sed in perpetuum, et fundamenta illius ex utroque populo, id est, in duabus generationibus suscitanda. Unde dicebat Apostolus: Quasi sapiens architectus fundamentum posui: alius superedificat: unusquisque autem uideat quid superedificat ; et in alio loco: Dei agricultura, Dei edificatio sumus; et iterum: Aedificati super fundamentum Apostolorum et Prophetarum ; et uocandam eam, siue cum qui natus est in ea, edificatorem sepium. De quo in psalmo legimus: Homo natus est in ea: et ipse fundauit eam Altissimus . Quas sepes atque macerias, hoc enim Greco sermone significat , agro et uineis circumdari Scriptura commemorat: uineam de Aegypto transtulisti: eiecisti gentes, et plantasti eam; et post paululum:  Quare destruxisti maceriam eius: et uindemiant eam omnes qui transeunt uiam ? Et in hoc eodem Propheta: uinea facta est dilecto; quam pulchro sermone describens, intulit: Aedificaui turrem, et maceria circumdedi . Quam qui destruxit, iuxta Ecclesiasten, mordebit eum coluber. Que ideo circumdata est, ut omnium bestiarum in uineam Dei prohibeatur accessus. Iste est autem coluber tortuosus, qui decepit Euam in paradiso, que quia Dei precepta destruxerat, propterea morsibus eius patuit, et audiuit a Domino: Tu obseruabis caput eius; et ille obseruabit tibi calcaneum . In eo loco, ubi nos iuxta Septuaginta interpretati sumus, ne quid innouare uideremur, quia uulgatum est testimonium, et uocaberis edificator  sepium, in Hebraico legitur, et uocabitur in te, GODER PHERES [Figure: [Hebrew Text] 1Kb] quod Aquila interpretatus est [c 75Kb]  , quod nos 699 possumus iuxta sensum dicere, qui se opponit Dei iracundie seuienti. Denique Symmachus transtulit, murum opponens cedenti , qualis fuit Moyses et Aaron, et Samuel, qui ire Domini restiterunt, et quasi edificato muro, indignationi eius posuerunt terminum. Quod et Ieremie dicitur: Ne occurat Domino, ne ire eius uelit resistere, et indignationem ita precibus quasi quodam muro intercludere : et Moysi, quasi teneretur ab eo Dominus: Dimitte me, inquit, et percutiam populum istum . Istiusmodi ergo edificator maceriarum murorumque et sepium, conuertet semitas in quietem, ut nequaquam Dei ira deseuiat, sed placatus sit eis Dominus, et omnes indignationis  semite conquiescant.

 Si auerteris a sabbato pedem tuum, facere uoluntatem tuam in die sancto meo: et uocaueris sabbatum delicatum, et sanctum Domini gloriosum, et glorificaueris eum dum non facit uias tuas, et non inuenietur [uulg. inuenitur] uoluntas tua, ut loquaris sermonem. LXX: Si auerteris in sabbatis pedem tuum: ut non facias uoluntates tuas in die sancta. Et uocabis sabbata delicata sancta Domino: non tolles pedem tuum ad opus, neque loqueris uerbum  in ira de ore tuo **. Cui supra dixerat: Nonne hoc est ieiunium magis quod elegi, dissolue colligationem impietatis, solue fasciculos deprimentes, et cetera: etiam nunc premia repromittit, si facere uoluerit que sequuntur ; ut hic scilicet cohibeat pedem  suum in sabbatis, nec faciat uoluntates suas, et diem sanctum Domini suis commaculet uoluntatibus [Al. uoluptatibus]. Lege preceptum est, ne in sabbatis opus seruile faciamus, ne accendamus ignem, ut in uno sedeamus loco, ut illa tantum faciamus opera que ad anime salutem pertinent. Quod si iuxta litteram accipiamus, penitus impleri non potest. Quis enim potest hoc facere, ut tota die ac nocte sedens in sabbato de uno loco non recedat, immo ne leuiter quidem se commoueat; quod si fecerit, transgressor legis sit? Ex uno igitur mandato, quod iuxta litteram impossibile est, et cetera cogimur spiritualiter intelligere, ne faciamus seruile opus, et perdamus anime libertatem; qui enim facit peccatum, seruus est peccati : ne onus portemus in sabbato,  quale portabat ille qui dicit: Iniquitates mee eleuate sunt supra caput meum: quasi onus graue aggrauate sunt super me . Ne iniquitas 700 que sedet super talentum plumbi, in nobis habeat potestatem: ne nos uoluptas corporis et libido succendant : Omnes enim adulterantes quasi clibanus corda eorum ; et diaboli iacula ignita sunt, ut sagittent in obscuro rectos corde . Precipitur quoque nobis ut arrepto nobis aratro, non respiciamus post tergum: ut tectorum altitudinem conscendentes, nequaquam ad tollenda seculi uestimenta uelimus descendere ; sed ut audiamus cum Moyse, Tu uero hic sta mecum  ; et sedeamus cum Domino, lassi in uia huius seculi, super puteum Samaritane et conuersionem errantiumque salutem sitientes , ut audiamus Apostolum commonentem, State firmi et immobiles , ne patiamur illud quod Iudas passus est proditor, qui perdidit locum ministerii sui, et transgressor effectus est, illiusque semper sententie recordemur: Si spiritus potestatem habentis ascenderit super te, locum tuum ne dimiseris . Qui sic quiescit in sabbato, lauat inter innocentes manus suas, nec mouet pedes, ut suas faciat uoluntates: iste celebrat sabbata Domini delicata. Qui sabbatismus, iuxta Epistolam que ad Hebreos scribitur, repromittitur nobis in celestibus, et gloria preparatur : ut dum non  faciamus uias nostras in sabbato, nec inuenitur uoluntas nostra, ut loquamur sermonem, quo scilicet nec opere, nec sermone peccemus. Alioquin si hec tantum prohibentur in sabbato, ergo in aliis sex diebus libertas nobis tribuitur delinquendi. Quod si stultum est credere, superest ut sabbatum quod interpretatur requies, omni tempore sanctificandum sit a fidelibus, dum non carnis, sed anime faciunt uoluntates. Quodque iungitur, iuxta Septuaginta, in ira ex ore tuo, in Hebraico non habetur. Ad hoc sabbatum, omni festiuitate celebrandum, Saluator nos prouocat in Euangelio, dicens: uenite ad me omnes qui laboratis et onerati estis, et ego uobis dabo requiem ; hoc enim significat , ut scilicet peccatorum onera deponentes,  sabbatizemus in Christo, et dicamus: Statuit supra petram pedes meos , illudque uitemus quod sanctus pene sustinuisse se dicit, Mei uero pene moti sunt pedes .

; et sustollam te super altitudines terre, et cibabo te hereditate Iacob patris tui. Os enim Domini locutum est. LXX: Et eris 701 confidens super Dominum: et eleuabit te super bona terre, et cibabit te hereditate Iacob patris tui. Os enim Domini locutum est. Postquam uocaueris sabbata delicata, et non moueris in sabbato pedem tuum ad opus seruile faciendum, neque uerbum locutus fueris, id est, semper tacueris, et impleueris quod preceptum est: Cohibe linguam tuam a malo, et labia tua ne loquantur  dolum : tunc delectaberis in Domino, et uidebis in te esse completum: Delectare in Domino, et dabit tibi petitiones cordis tui . Siue fiduciam habebis in Domino, iuxta illud quod scriptum est: Qui confidit in Domino, beatus est. Et in Ieremia: Benedictus homo qui confidit in Domino, et erit Dominus spes eius . Et alibi: Bonum est confidere in Domino, quam confidere in homine . Et eleuabit te Dominus atque sustollet super altitudines ac bona terre. Terra enim mitium, terraque uiuentium non est deorsum, sed sursum est. Denique ad Lot de Sodome et Gomorre ualle fugientem dicitur: In monte saluum te fac  . Ad quem postquam peruenit, ortus est ei sol in Segor. De hac terra dicebat Dominus: Beati mites, quoniam ipsi possidebunt terram : et multa alia que crebro usurpauimus, quorum illud est: Honora patrem tuum, et matrem tuam, et eris longeuus super terram, quam Dominus Deus tuus dederit tibi . Quod iuxta litteram penitus stare non potest. Multi enim honorant parentes, et cito moriuntur; et alii parricide longo uiuunt tempore. Ut autem certius nouerimus hanc terram esse in sublimibus, tricesimi sexti psalmi breuiter recordemur, in quo scriptum est: Mites possidebunt terram, et epulabuntur in multitudine pacis. Post que infertur: Exspecta Dominum, et custodi uias eius: et eleuabit te, ut possideas terram  : [a 1Kb] de qua in alio loco canitur, Iusti possidebunt terram, et habitabunt in seculum seculi super eam . Quod et ipsum impossibile est. Si enim terra pertransibit, hec utique quam incolimus, quomodo in seculum seculi iusti habitabunt super eam? Ex quo discimus esse terram, que in sublimibus sita est. Post que infertur: Et cibabo, siue, cibabit te Dominus hereditate Iacob patris tui. Sicut enim qui fidem 702 habuerit Abraham, appellatur filius Abraham: sic qui supplantat uitia atque peccata, uocatur filius Iacob. Et cuius quis uirtutis imitator est, illius appellatur et filius. Bona autem terre, que in excelsis sita est, quibus saturatur filius Iacob, illa accipienda sunt, que nec oculus uidit, nec auris audiuit, nec in cor hominis  ascenderunt . De quibus in Epistola scriptum est ad Hebreos: Qui enim hec dicunt, ostendunt quod patriam querant: et siquidem illam quererent, de qua egressi erant, habebant tempus ut reuerterentur ad eam. Nunc autem meliorem desiderant patriam, hoc est, celestem Ierusalem . Ex quo discimus, mille annorum fabulam, in qua rursum nuptie promittuntur, et cibi, et terrene uite conuersatio, abiiciendam. Si enim in resurrectione neque nubent, neque nubentur, sed erunt similes Angelorum; quia sunt filii resurrectionis ; et de uentre ac cibis Apostolus loquitur: Esca uentri, et uenter escis: Deus autem et hunc et illam destruet , quomodo rursum incorrupto et spirituali immortalique corpore,  carnis pristine mortalis atque corrupte uitia queremus? Et hec dicimus, non quo substantiam glorificati corporis denegemus, sed quo opera pristina in his qui Angelorum sunt similes, penitus auferamus. Alioquin et in isto adhuc corpore per ieiunia et continentiam, et perpetuam castitatem et caritatem, imitamur uirtutes Angelicas, et tamen substantiam corporum non amittimus. Que ut omnia futura credamus, sciamus a Deo esse promissa, cuius os locutum est: ut quomodo in manibus opus,  et in pedibus incessum, et in uentre generationem, et in auribus oculisque auditum atque intuitum: sic in ore sermonem Dei intelligamus.

 Ecce non est abbreuiata manus Domini, ut saluare nequeat: neque aggrauata est auris eius, ut non exaudiat; sed iniquitates uestre diuiserunt inter uos et Deum uestrum, et peccata uestra absconderunt faciem eius a uobis, ne exaudiret. LXX: Numquid non potest manus Domini saluos facere: aut aggrauata est auris eius, ut non exaudiat? Sed peccata uestra separant inter uos et Deum: et propter peccata uestra auertit faciem eius a uobis, 703 ut non misereatur. Poteram que nunc facturum esse me dixi: Eris confidens in Domino, et eleuabit te ad bona terre, et cibabit te hereditate Iacob patris tui, et ante complere.  Neque enim abbreuiata est manus mea, atque contracta, ut eam ad liberandum populum meum extendere nequeam: aut surdas aures habeo, ut exaudire non possim. Ex quo ostenditur aures Domini, que iustos audiunt, et non audiunt peccatores, nequaquam esse nostrarum aurium similes, que emissam uocem siue iustitie, siue iniustitie, equaliter audiunt; sed peccata, inquit, uestra, quasi quidam in medio murus oppositus, uos et Deum diuidunt. Unde et Saluator in passione sua fecit utrumque unum , et medium parietem macerie soluens, inimicitiam in sua carne destruxit, ut quos paries diuiserat peccatorum, Christi sanguis coniungeret. Qui aperuit paradisi ianuam, que multo tempore clausa fuerat , et igneum gladium suo  cruore restinxit, ut audiret latro: Hodie mecum eris in paradiso . Quodque sequitur: Et propter peccata uestra auertit faciem a uobis: ut non audiret, siue ut non misereretur, hoc ostendit, quod fetorem peccatorum et iniquitates eorum ferre non potuerit, sed auerterit faciem suam, ne eorum turpitudinem cerneret, et statim percutere cogeretur. Unde peccator Domini uultum uidere desiderans, dicit in psalmo: Usquequo, Domine, obliuisceris me in finem, usquequo auertis faciem tuam a me ? Et alibi: Ostende faciem tuam, et salui erimus .

 Manus enim uestre pollute sunt sanguine, et digiti uestri iniquitate: labia uestra locuta sunt mendacium, et lingua uestra iniquitatem fatur. Non est  qui inuocet iustitiam, neque est qui iudicet uere: sed confidunt in nichili [uulg. nichilo], et loquuntur uanitates. LXX: Manus enim uestre pollute sunt sanguine, et digiti uestri peccatis. Labia uestra polluta sunt iniquitate, et lingua uestra iniustitiam meditatur. Nullus loquitur iusta: neque est iustum iudicium. Confidunt in uanis, et loquuntur uacua, iniquitates atque peccata. Que supra generaliter nominauit, nunc exponit in partibus. Et considerandum quod nequaquam eis obiiciat idololatriam qua Isaie temporibus tenebantur,  sed effusionem sanguinis, de quo 704 ante iam dixerat: Iustus [a 1Kb] perit, et non est qui recogitet. Et uiri iusti tolluntur, et nemo corde intelligit. A facie enim iniquitatis sublatus est iustus: erit in pace sepultura eius, tolleturque de medio . Et quamquam ipsi manus non miserint in Dominum Saluatorem, tamen consona impietatis uoce clamantes: Sanguis eius super nos et super filios nostros , mortis eius rei sunt, et habent pollutas manus. De quibus idem Propheta testatur, dicens: Si leuaueritis manus uestras ad me, non exaudiam. Manus uestre sanguine plene sunt . Labia quoque eorum et lingua loquuntur iniquitatem atque mendacium, ut pro Christo sibi Antichristum repromittant, nec sit ullus in populo qui inuocet iustitiam,  et iudicet ueritatem, siue ut in Hebreo babetur, fidem, quod scilicet credat in Christo; sed confidunt in nichili, et loquuntur uanitates. Unde Apostolus precipit, ne attendamus Iudaicas fabulas, et mandata hominum auersantium se a ueritate . uere enim confidunt in nichili, et sequuntur uanitates, in quo impletur Domini uaticinium: Ego ueni in nomine Patris mei, et non suscepistis me: si alius uenerit in nomine suo, illum suscipietis .

 Conceperunt laborem, et pepererunt iniquitatem: et oua aspidum ruperunt, et telas aranee texuerunt. Qui comederit de ouis eorum, morietur: et quod confotum est, erumpet in regulum. Tele eorum non erunt in uestimentum, neque operientur operibus suis. LXX: Quia parturiunt dolorem, et generant iniquitatem.  Oua aspidum fregerunt: et telam aranee [b 9Kb] texuerunt. Et qui de ouis eorum comedere uoluerit, frangens reperiet putridum, et in ipso regulum: tela eorum non erit in uestimentum, nec operientur operibus suis. Qui Antichristi prestolantur aduentum, nec possunt dicere: A timore tuo, Domine, concepimus, et parturiuimus et peperimus, spiritum salutis tue fecimus super terram , recte concipiunt dolorem, et parturiunt iniquitatem: ut quem multo labore perquirunt, in iniquitate suscipiant; de quorum scriptum est patre: Concepit dolorem, et peperit iniquitatem . Isti frangunt atque disrumpunt oua aspidum, ut earum uenena in sua mente suscipiant, quibus in Euangelio dicitur: Serpentes, genimina uiperarum . Pulchreque oua posuit  aspidum atque serpentum, que oua prius generare dicuntur. 705 Et quia non solum malitie uenena in cordibus suis retinent, sed in lege Domini die ac nocte meditantur, aniles fabulas mussitantes, propterea dicitur: Et telas aranee texunt: quibus muscas et culices et parua capiunt animantia; ad quas cum forte quid uenerit, quasi per erem uacuum transuolat. Qui comederit, inquit, de ouis eorum, morietur, hoc est, qui consiliis eorum acquieuerit, quomodo Abel acquieuit Cain dicenti, Transeamus in campum , statim interficietur: siue ut Septuaginta transtulerunt: Qui uoluerit de ouis eorum comedere, conterens inueniet putridum, et in ipso regulum. Qui enim prima fronte deceptus, oua putauerit gallinarum et aliarum uolucrum, quarum esus innoxius est: si fregerit antequam comedat, statim putorem teterrimum fetoremque cognoscet, et quod confotum est, inueniet regulum. Siue iuxta Symmachum et Theodotionem, aspidem. Aquila autem uiperam posuit; pro qua in Hebraico legitur EPHEE . Qui igitur audiens traditiones Iudaicas, ad escas se mille annorum uoluerit preparare, et repromissionum deliciis irretitus, manum ad [c 1Kb] ouum extendere: si antequam comedat, hoc est uerbis mortiferis acquiescat, uoluerit prius considerare quod dicitur, et singulos sermones  discutere, eorumque tractare rationem, statim in ipsis reperiet [Al. reperit] Antichristum preparari. Ergo iuxta Hebraicum, qui comederit de ouis eorum, morietur. Qui autem, iuxta Septuaginta, frangere ante uoluerit, et diligentius intueri ac uidere quid latitet, reperiet fetorem teterrimum, et principem omnium serpentem diabolum, in eorum latitare traditionibus. Et quia supra dixerat: Telas aranee texunt, exponit quod telarum istarum textura non proficiat. Labor, inquit, eorum omnisque doctrina non Christi efficit uestimentum, nec pallium quo nuditas anime protegatur, sed casso labore desudant, dicente hoc eodem Propheta: Populus hic labiis me honorat; cor uero eorum longe est a me. Frustra autem me colunt, docentes doctrinas et precepta  hominum : que sequentes, negligunt legem Dei. Et ut sciamus in tela opera demonstrari, intulit: Neque operientur operibus suis. Quidam locum 706 istum sic edisserunt: Oua aspidum sciderunt, siue ruperunt, id est, mordentes Prophetarum reliquere sermones omnes, et blanda [d 1Kb] sibi pseudoprophetarum eloquia texuerunt: de quibus qui comederit, a serpente ferietur; et intelliget nichil sibi uerba profuisse mendacii.

 Opera eorum opera inutilia: et opus iniquitatis in manibus eorum. Pedes eorum ad malum currunt: et festinant ut effundant sanguinem innocentem. Cogitationes eorum, cogitationes inutiles: uastitas et contritio in uiis eorum. uiam pacis nescierunt: et non est iudicium in gressibus eorum. Semite eorum  incuruate sunt eis: omnis qui calcat in eis, ignorat pacem. LXX: Opera enim eorum opera iniquitatis: et pedes eorum ad malitiam currunt. ueloces ad effundendum sanguinem innoxium: et cogitationes eorum, cogitationes stultorum. Contritio et miseria in uiis eorum: et uiam pacis non cognouerunt: et non est iudicium in uiis eorum. Semite enim eorum peruerse, quas transeunt, et nesciunt pacem. Ideo non operiuntur [Al. operientur] operibus suis, quia opera eorum opera iniquitatis sunt, que Apostolus infructuosa cognominat,  id est fructus non habentia . Et pedes eorum currunt ad malum, et festinant ad effundendum sanguinem innoxium . Hanc enim et in Prophetarum occisione habuerunt consuetudinem. Ad quos Stephanus loquebatur: Quem enim Prophetarum non sunt persecuti patres uestri ? Et Dominus in Euangelio: Ierusalem, Ierusalem que occidis Prophetas, et lapidas eos, qui ad te missi sunt ; et iterum: ueniet super uos omnis sanguis iustus, qui effusus est super terram: a sanguine Abel iusti usque ad sanguinem Zacarie filii Barachie, quem occidistis inter Templum et altare . Unde et supra ad eos dicitur: Manus enim uestre pollute sunt sanguine: et lingua uestra loquitur iniquitatem . Et per hanc meditationem  crudelitatis atque blasphemie, ad necem Domini peruenerunt. Quomodo et Iudas per auaritie uiam uenit ad homicidium, immo sacrilegium auaritie copulatum. Quodque sequitur: Cogitationes eorum cogitationes stultorum: contritio et infelicitas in uiis eorum, et uiam pacis non cognouerunt. Et supra: ueloces pedes eorum ad effundendum sanguinem, Apostolus posuit ad Romanos : 707 quod multi ignorantes, de tertio decimo psalmo sumptum putant, qui uersus in editione uulgata additi sunt, et in Hebraico non habentur. De quo plenius in exordio huius uoluminis diximus. Recte autem uiam pacis ignorauerunt, qui auctorem eius suscipere noluerunt. Ipse est enim pax nostra, qui loquitur ad Apostolos: Pacem meam do uobis, pacem meam relinquo uobis  . Et ad Ierusalem: Si scires que ad pacem sunt tibi, quoniam uenient dies super te, et circumdabunt te inimici tui uallo, et obsidebunt te, et filios tuos allident ad terram . Qui autem pacem non susceperint, consequenter nec iudicium habent in uiis suis. Illum de quo supra dictum est: Ecce puer meus quem elegi, dilectus meus quem dilexit anima mea, iudicium gentibus proferet . Sequitur: uie eorum peruerse, non natura, sed propria uoluntate. Quidquid enim peruertitur atque curuatur, de recto torquetur in prauum. Omnis doctrina Phariseorum subuersio ueritatis est, per quam qui ambulauerit, non solum non inuenit pacem; sed nec cognoscit quidem eam, ut sciat quid querere debeat.

 Propter hoc elongatum est iudicium  a nobis: et non apprehendet nos iustitia. Exspectauimus lucem, et ecce tenebre: splendorem, et in tenebris ambulauimus. Palpauimus sicut ceci parietem: et quasi absque oculis attrectauimus: impegimus meridie, quasi in tenebris: in caligosis [uulg. caliginosis] quasi mortui. Rugiemus quasi ursi omnes: et quasi columbe meditantes gememus. Exspectauimus iudicium, et non erit [uulg. est]: salutem, et elongata est a nobis. LXX: Propterea recessit iudicium ab eis: et non apprehendit eos iustitia. Cum exspectarent lucem, facte sunt eis tenebre. Prestolantes eam in tenebris ambulabunt: palpabunt sicut ceci parietem: et quasi non habentes  oculos attrectabunt. Cadent in meridie, quasi in nocte media: quasi morientes gement: quasi ursus, et quasi columba pariter ambulabunt. Exspectauimus iudicium, et non est: salus longe recessit a nobis. Post accusationem populi Iudeorum, ex persona eorum Propheta respondit, quid loqui debeant penitentes, si tamen uelint post uulnera recipere sanitatem. Mirorque cur Septuaginta, quasi Propheta de eis loquatur, et non ipsi ad Prophete uerba respondeant, orationem texuerint, cum in consequentibus ueritate superati, hoc idem fecerint, dicentes: 708 Exspectauimus iudicium, et non est; salus longe recessit a nobis. Multa enim iniquitas nostra in conspectu tuo; et peccata nostra restiterunt nobis, et cetera. In presenti igitur tempore uniuersa complentur. Elongatum est iudicium  a Iudeis, quod gentibus nuntiatum est. Et non apprehendet eos iustitia, que a nationibus comprehensa est. Exspectauerunt lucem, dicentes: Emitte lucem tuam et ueritatem tuam , que eis per Prophetas fuerat repromissa, et erroris tenebris occupati sunt. Sustinebant splendorem; et ambulauerunt in tenebris. Ita Scripturas sanctas, quasi ceci palpantes parietem, uerba tantum in eis et folia, non sensum fructumque querentes, qui tenetur in litteris. Denique iungit et dicit: Impegimus, siue cademus meridie, quasi in tenebris: in caligosis [Al. caliginosis], quasi mortui. In toto enim orbe, sole iustitie splendorem rutilante, illi morantur in tenebris, uidelicet ut peccato mortui. Rugiemus, ait, quasi ursi omnes, et quasi columbe meditantes gememus; ut et  crudeles sint pariter et miseri: feri et immanes ad humiles atque subiectos: pauidi atque trepidantes ad eos qui fortiores sunt, quos quasi accipitres perhorrescunt. Legimus et in alio loco: Quasi ursa raptis catulis. Et in Daniele, regnum cruentum in quo sunt tres ordines dentium, urse ferocissime comparatum . Et quasi columbe meditantes gememus, absque sensu et intelligentia Scripturarum, tantum uerba meditantes, que decantant memoriter. Sed quomodo columbe, de quibus scriptum est: Ephraim quasi columba non habens sensum ; et quomodo in Euangelio contra serpentum malitiam, simplicitas ponitur columbarum : sic in presenti loco, simplicitas absque prudentia, que uicina stultitie est, in sola  uerborum meditatione monstratur. Exspectabunt [a 1Kb] iudicium, et non erit: salutem, subauditur, exspectabunt et non erit, quia longe migrauit ad gentes. In quo notandum, quod omnia futuro dicantur tempore, ut quod nunc Iudei sustinent, indicetur.

 Multiplicate sunt iniquitates nostre coram te, et peccata nostra responderunt nobis: quia scelera nostra nobiscum, et iniquitates nostras cognouimus. Peccare et mentiri contra Dominum: et auersi sumus, ne iremus post tergum Domini nostri, ut loqueremur 709 calumniam, et transgressionem concepimus, et locuti sumus de corde uerba mendacii. Et  conuersum est retrorsum iudicium, et iustitia longe stetit, quia corruit in platea ueritas, et equitas non potuit ingredi. Et facta est ueritas in obliuionem, et qui recessit a malo, prede patuit. LXX: Multa est enim iniquitas nostra in conspectu tuo, et peccata nostra restiterunt nobis. Iniquitates enim nostre in nobis sunt, et iniustitias nostras cognouimus. Impie egimus, et mentiti sumus, et recessimus a Deo nostro. Locuti sumus iniqua, et inobedientes fuimus. Parturiuimus et meditati sumus de cordibus nostris uerba iniqua. Et recessimus a iudicio, et iustitia longe stetit, quia consumpta est in uiis eorum ueritas, et per rectum iter transire non poterant. Et ueritas sublata est: et transtulerunt mentem ut non intelligerent. Reddit causas quare rugierint quasi ursi, et meditati sunt ut columbe;  exspectauerint iudicium quod non erat, salutem que transiuit ad gentes: quia multiplicate sunt, dicentes, iniquitates nostre in conspectu tuo: a quibus multo tempore auerteras faciem, ne eas cerneres, ne ferires. Et peccata nostra responderunt nobis, ut reciperemus quod meruimus. Et scelera nostra nobiscum sunt: iniquitatesque cognouimus, quas multo tempore perpetrantes putabamus esse iustitiam. Que sunt autem iniquitates? Peccare et mentiri contra Deum: siue ut iuxta Hebraicum, Aquila transtulit, negare Deum: quod ad Saluatorem refertur. Et reliquimus, inquiunt, Deum nostrum dicentes: Scimus quod Moysi locutus sit Deus: hunc autem nescimus, unde sit , ut loqueremur calumniam, Hic si ex Deo esset, non solueret sabbatum . Et: In Beelzebub  principe demoniorum eiicit demonia . Et transgressionem, que significantius Grece dicitur , cum aliquis negat Deum et preuaricationis arguitur. Concepimus et locuti sumus de corde uerba mendacii, contemnentes legem Dei, et sequentes traditiones hominum: quas illi uocant, et quas in nostro corde simulauimus: Et conuersum est retrorsum iudicium, et iustitia longe stetit. Que enim pars iustitie et iniquitati? qui consensus Christi et Belial? Stetit iustitia in gentibus, et recessit a nobis, quia corruit in platea ueritas. Lata enim et spatiosa uia que ducit ad mortem : quia angustam 710 uiam, in qua ueritas commoratur, intrare nolebant. Et facta est ueritas in obliuionem, de qua scriptum est: ueritas de terra orta est, et iustitia  de celo prospexit . In quo animaduertendum quod crebro ueritas nominata sit, ut Christi persona monstraretur, quam deserentes, secuti sunt mendacium. Et qui recessit a malo, prede patuit. Quod quamquam uideatur obscurum, sic edisseri potest: nobis mendacium de nostro corde fingentibus et deserentibus legem Dei, iustitia longe stetit, et ueritas corruit in plateis, et equitas ad nos intrare non potuit, et Filius Dei, qui est ueritas, factus est in obliuionem: in tantum ut quicumque a traditionibus Iudeorum cupierit recedere, statim pateret insidiis et persecutionibus: ita ut cecum a natiuitate, qui oculos receperat, expulerint de synagogis . Et post resurrectionem Domini Saluatoris,  omnes, qui in eo credebant, persecuti sint atque nudauerint: quibus de toto orbe gentium Ecclesie ministeria dirigebant, que per manus Apostolorum distribuerent.

 Et uidit Dominus, et malum apparuit in oculis eius: quia non est iudicium, et uidit quia non est uir, et aporiatus est, quia non est qui occurrat. Et saluabit [uulg. saluauit] sibi brachium suum: et iustitia eius ipsa confirmauit eum. Indutus est iustitia ut lorica, et galeam [uulg. galea] salutis in capite eius. Indutus est uestimentis ultionis, et opertus est quasi pallio zeli. Sicut ad uindictam quasi ad retributionem indignationis hostibus suis, et uicissitudinem inimicis suis, insulis uicem reddet. LXX: uidit Dominus, et non placuit ei: quoniam non erat iudicium. Et uidit,  et non erat uir. Et considerauit, et non erat qui defenderet. Et ultus est eos brachio suo, et misericordia sustinuit. Et indutus est iustitiam quasi loricam, et posuit galeam salutis in capite. Et circumdatus est uestimento uindicte, et pallio, quasi retribuens ultionem opprobrium aduersariis. Hucusque ex persona populi propheticus sermo contextus est: nunc propheta ex sua persona loquitur. Illis ista dicentibus, uidit Dominus quod penitentiam ore iactarent, et corde non agerent, et non placuit ei. Quesiuit enim in eis iudicii ueritatem, quod ad gentes translatum fuerat, et non reperit. Desiderauit aliquem iustum uirum, qui sibi irato possit occurrere, et non inuenit; 711 qui et supra dixerat: ueni, et non erat uir: uocaui, et non erat qui audiret . Et quia illis in scelere  permanentibus, ne unus quidem iustus inuentus est: sed omnes declinauerunt, simul inutiles facti sunt: et non est qui faciat bonum, non est usque ad unum , brachio suo atque iustitia, siue misericordia confirmauit eum, ut qui uoluerint ab errore conuerti, non suo merito, sed Dei clementia conseruentur. Denique indutus est iustitie lorica, et galea salutis, et uestibus ultionis, et zeli pallio circumdatus: sicque armatus processit ad bellum, ut redderet ultionem inimicis suis: haud dubium quin Iudeos significet, perseuerantes in blasphemiis: et uicissitudinem hostibus suis, quando eos Romanus cinxit exercitus. Quibus uincentibus, Dominus pugnasse monstratur. Hoc testimonio usus est Paulus scribens ad Ephesios: et uolens nos indui armatura  Christi, quo possimus ignitis diaboli iaculis resistere . Quodque in Septuaginta Interpretibus non habetur: Insulis uicem reddet, urbes Iudee significat, quas Romanus uastauit exercitus. Nam et supra  habitatoribus insule, id est, Ierusalem Dominus loquitur per Prophetam.

 Et timebunt qui ab Occidente nomen Domini, et qui ab ortu solis, gloriam eius: cum uenerit quasi fluuius uiolentus, quem spiritus Domini cogit: et uenerit Sion redemptor, et eis qui redeunt ab iniquitate in Iacob, dicit Dominus. Hoc fedus meum cum eis, dicit Dominus: Spiritus meus qui est in te, et uerba mea que posui in ore tuo, non recedent de ore  tuo, et de ore seminis [a 1Kb] seminis tui, dicit Dominus: Amodo et usque in sempiternum. LXX: Et timebunt qui ab Occidente nomen Domini, et qui ab ortu solis, nomen inclytum. ueniet enim quasi fluuius uiolentus ira Domini,  ueniet cum furore ** et ueniet de Sion qui liberet. Et auertet impietates a Iacob, et hoc erit eis a me testamentum, dicit Dominus. Spiritus meus qui est in te, et uerba mea que dedi in ore tuo, non deficient de ore tuo, et ex ore seminis tui, ait Dominus ex nunc et in eternum. Postquam Dominus lorica iustitie, et galea salutis, et uestibus ultionis, zelique pallio fuerit indutus ad pugnam, et uenerit ad certamen atque 712 uindictam, ut retribuat hostibus, et reddat inimicis suis, et insulas eorum, id est, urbes uiculosque subuertat, tunc alienigene qui de Occidente et  Oriente uenturi sunt, ut requiescant in sinu Abraham , de quibus et supra  dictum est: Ecce isti de longe uenient, alii de Occidente, et alii ab Aquilone, et alii de terra Persarum, timebunt Dominum, eo timore qui est initium sapientie . De quo in multis locis legimus, ex quibus pauca ponamus: Beatus uir qui timet Dominum . Et: Non est inopia timentibus eum . Et: Timor Domini disciplina et sapientia . Et: uenite, filii, audite me: timorem Domini docebo uos . Et: Beatus homo qui timet Dominum . Et: Timor Domini addit dies . Quod autem repulso Isrel, gentium turba succedat, Malachias propheta plenius docet, in quo dicitur ad Iudeos: Non est  uoluntas mea in uobis, dicit Dominus Omnipotens. Et hostiam non suscipiam de manibus uestris . Rursumque de multitudine nationum: Ab ortu enim solis usque ad occasum, glorificatum est nomen meum in gentibus. Huius beatitudinis ille auctor est, qui ueniet quasi fluuius uiolentus, quem spiritus Domini cogit. Siue ut Aquila transtulit, quasi flumen angustum, spiritus Domini signaculum eius. Aut Theodotio, quasi fluuius oppugnans, spiritus Domini signatus est. In eo ergo testimonii huius, quod LXX transtulerunt, quasi fluuius uiolentus, ira Domini ueniet cum furore, pars ultima in Hebraico non habetur. Neque enim in repromissionibus Dei, ira furorque ponendus est: cum in ceteris que sequuntur, beatitudo sit futurorum, et comminatio penaque peccantium.  Iuxta Aquilam autem et Theodotionem, spiritus Domini qui signatus in Christo est, illud confirmat exemplum, quod in Ioanne Euangelista legitur: Hunc enim Deus signauit Pater ; de quo ante iam dictum est: Exiet uirga de radice Iesse, et flos de radice eius ascendet, et requiescet super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et repleuit eum spiritus timoris  Domini  Unde et nos dicimus: Signatum est super nos lumen uultus tui, Domine . Et in Ezechiele, uirorum gementium 713 frontes THAu, littere Hebraice, que apud eos ultima est, impressione signantur . Sin autem scire uolumus, quomodo Spiritus sanctus fluuius uiolentus sit, Apostolorum acta relegamus, in quibus scriptum est: Cum autem congregati essent pariter, factus est subito de celo sonus quasi spiritus uiolentus, et impleuit uniuersam domum ubi erant sedentes. Apparueruntque eis lingue disperse sicut ignis: et sedit super singulos eorum. Repletique sunt omnes Spiritu sancto . Sequitur: ueniet redemptor Sion: et eorum qui redeunt ab iniquitate in Iacob, dicit Dominus. Pro quo Septuaginta transtulerunt:  ueniet ex Sion qui liberet: et auertat impietates a Iacob. Si ergo de Sion ueniet, qui auertat impietates a Iacob, hoc intelligimus, quod homo natus sit in Sion, et fundauerit eam Altissimus, qui auertit scelera Iacob. Sin autem ueniet Sion redemptor, et his qui redeunt ab iniquitate in Iacob, dicit Dominus, hic sensus est: ueniet Christus qui redimet Sion sanguine suo. Siue iuxta Hebraicam proprietatem, qui propinquus est Sion, et de Isrel stirpe generatus sit, hoc enim GeL , id est, sonat. Ac ne putemus omnem redimi Sion et eam de sceleribus liberari, que Domini sanguine cruenta [Al. cruentata] est, significanter adiunxit: his qui redeunt ab iniquitate, si uoluerint agere penitentiam, in quibus oratio Domini compleatur: Pater,  ignosce eis, quod enim faciunt, nesciunt . Eorum igitur in Sion redemptio est: et propinquus, qui eum susceperint ex Iacob, et illis pollicetur dicens: Hoc fedus meum cum eis, siue pactum, ut omnes alii transtulerunt, aut testamentum, ut posuere Septuaginta. Quod sit autem fedus, pactum, et testamentum, sequens uersus ostendit: Spiritus, inquit, meus qui est in te, et uerba mea, que posui in ore tuo, non recedent de ore tuo, et de ore seminis tui, amodo et usque in sempiternum. Quod uel ad Isaiam dicitur, ut mihi uidetur, uel ad Dominum, ut plerique estimant. Igitur ad Isaiam sic ordo connectitur: Hoc est pactum Euangelii sempiternum, ut spiritus meus qui est in te, et uerba mea que posui in ore tuo, per que uentura predices,  714 non de tuo ore discedant, nec de filiorum tuorum ac nepotum, et seminis tui, ut omnis per seriem generatio demonstretur: quod scilicet gratia Prophetarum in [b 1Kb] Apostolis ueniat, et per eos qui de Isrel per Apostolos credituri sunt. Quod autem infert: Amodo et usque in sempiternum, illi [c 1Kb] testimonio congruit: Celum et terra transibunt: uerba autem mea non preteribunt . Hunc locum diligenter Paulus edisserens, scribit ad Romanos,  quod non sit distinctio Iudei et Greci, sed ipse Dominus omnium, diues in omnibus qui inuocant illum ; et quod non sic crediderint gentes, ut Isrel penitus pelleretur. Nam et ego, ait, Isrelites sum ex semine Abraham, de tribu Beniamin. Non repulit Deus plebem suam quam presciuit . Et post paululum, cum Elie posuisset exemplum, querentis ad Dominum quod solus esset relictus, et audientis ab eo quod reliquisset sibi Dominus septem millia uirorum, qui non curuassent genua ante Baal , intulit: Sic igitur et in hoc tempore reliquie secundum electionem gratie salue facte sunt. Si autem gratia, iam non ex operibus; alioquin gratia iam non est gratia. Quid ergo est? quod querebat Isrel, hoc est consecutus: electio autem  consecuta est: ceteri uero excecati sunt. Qui si non permanserint in incredulitate, inserentur. Potens  est enim, inquit, Deus, iterum inserere illos , non contra naturam ex oleastro, sicut gentium inserta est multitudo; sed secundum naturam in bonam, id est, in suam oliuam. Et ad extremum posuit, ut ad presens capitulum perueniret: Nolo enim uos ignorare fratres mysterium hoc, ut non sitis apud uosmetipsos sapientes. Quia cecitas ex parte Isrel contigit, donec plenitudo gentium subintraret: et sic omnis Isrel saluus fieret, sicut scriptum est: ueniet ex Sion qui liberet, et auertet [a 9Kb] impietates a Iacob, et hoc illis a me testamentum, cum abstulero peccata eorum . Hec idcirco latius prosecuti sumus, ut quidquid repromissionum et legimus, et dicturi sumus, ad Sion et ad Ierusalem, non generaliter ad omnes Iudeos, sed specialiter ad  eos dici intelligamus, qui in Apostolis et per Apostolos electi sunt ex Isrel.



LIBER DECIMUS SEPTIMUS.


 715-716 Quanta mysteria septimus post decimum numerus, ad quem nunc Explanationum in Isaiam peruenit liber, in Scripturis sanctis contineat, uellem, uirgo Christi Eustochium breui sermone percurrere. Sed quia non possum omnia in omnibus  locis dicere, hoc strictim admoneo, quod psalmus, qui huius numeri titulo prenotatur, sit pueri Domini Dauid, et cecinerit uerba Cantici, in die qua eripuit eum Dominus de manu omnium inimicorum suorum et de manu Saul, et dixerit: Diligam te, Domine, fortitudo mea, et reliqua. Puer autem Domini ille est, cui Pater loquitur in Isaia: Magnum tibi est uocari puerum meum . Et in alio loco: Ecce puer meus quem elegi, et dilectus meus in quo complacuit sibi [Al. mihi] anima mea . Iste puer qui interpretatur, fortis manu, in die qua liberauit eum Dominus de manu Saul; qui in lingua nostra, expetitum, uel infernum sonat, et ab omnibus inimicis suis, qui clamauerunt contra eum: Crucifige, crucifige talem , quando ad Patrem uictor ascendit  fuluis uestibus de Bosra, inter cetera triumphantis locutus est uerba: Eripe me de contradictionibus populi: constitues me in caput gentium. Populus quem non cognoui, seruiuit mihi: in auditu auris obediuit mihi . Rursumque de populo Iudeorum: Filii alieni mentiti sunt mihi: filii alieni inueterauerunt, et claudicauerunt a semitis suis ; quibus et Elias dixerat: Usquequo claudicatis utroque pede ? Denique quod difficile in aliis reperitur, hic psalmus [a 1Kb] tam in Samuelis, quam in Dierum historia continetur . Qui de uno numero ad hebdomadem per incrementa  proficiens, uenit ad uicesimum octauum psalmum, qui et ipse inscribitur Dauid, in consummationem tabernaculi, quando Angelis imperatur: Afferte Domino filii Dei: afferte Domino filios arietum. Et omnia baptismi salutaris et Ecclesie mysteria concinuntur: uox Domini super aquas: Deus maiestatis intonuit: Dominus super aquas multas, uox Domini in uirtute : Et post paululum: uox Domini preparantis seruos, et [b 1Kb] reuelauit condensa, et in Templo eius omnes dicent gloriam . Atque ut multitudinem credentium demonstraret, intulit: Dominus diluuium inhabitare fecit: et sedebit Dominus rex in eternum. Rursumque [c 1Kb] octauo addito sacramento, tricesimum sextum psalmum efficit litteratum, cuius principium est: Noli emulari in malignantibus,  neque zelaueris facientes iniquitatem. Cuius expositio, non prefationis, sed proprii uoluminis est. Et ne multa nunc replicemus, usque ad quintum decimum numerum per augmenta succrescens, in quo psalmi graduum sunt, et [d 1Kb] uas electionis apud Petrum Hierosolymis commoratur, [e 1Kb] centesimum uicesimum efficit numerum, qui primi in Christum  fuere credentes et cum Apostolis cenaculum fidei conscenderunt : descenditque super eos Spiritus sanctus . Postque usque ad septimum decimum numerum ordine gradiens, et Euangelicam possidens dignitatem, precipiente Domino de dextris partibus, centum quinquaginta tres pisces magnos capit, et in Ecclesia collocat . Cui et nunc Isaias propheta loquitur.

 717 Surge, illuminare: quia uenit lumen tuum, et gloria Domini super te orta est. Quia ecce tenebre operient terram, et caligo populos: super te autem orietur Dominus, et gloria eius in te uidebitur. Et ambulabunt gentes in lumine tuo, et reges in splendore ortus tui. LXX: Illuminare,  illuminare  Ierusalem ** uenit enim lumen tuum, et gloria Domini super te orta est. Ecce tenebre operient terram; et caligo super gentes. Super te autem apparebit Dominus, et gloria illius in te uidebitur. Et ambulabunt gentes in lumine tuo, et reges in splendore tuo. Quid nobis uideretur de instauratione Sion et Ierusalem, et cunctis que ei prophetali uaticinio promittuntur, in fine superioris libri plenius diximus, ubi interpretati sumus, quid significaret ille uersiculus: ueniet Sion redemptor, et his qui redeunt ab iniquitate in Iacob. Nunc breuiter perstringendum est, quid plurimi de hoc loco sentiant, ut errore perspecto, facilius possimus suscipere ueritatem. Iudei et nostri semiiudei, qui auream atque gemmatam de celo exspectant Ierusalem, hec in mille annorum  regno futura contendunt, quando omnes gentes seruiture sunt Isrel, et cameli Madian et Epha de Saba uenientes, aurum deferent et thus, et omnes oues Cedar congregentur, arietesque Nabaioth ueniant, ut immolentur super altare Templi, quod fuerit exstructum. De insulis quoque, et maxime nauibus Tharsis, uolare filias illius ut columbas, auri et argenti diuitias conferentes: et edificari muros Ierusalem ab alienigenis, quibus presint reges gentium, semperque apertas fore portas ciuitatis, ut diebus ac noctibus diuitie Ierusalem et uictime deferantur. Et omnia que deserta sunt cyparisso, et pino, et cedro sectis in Libano, construenda: precipue Templum Domini, in quo sit letitia sempiterna: ita ut sugat lac nationum, et regum diuitias  comedat, tantamque abundantiam rerum omnium fore, ut pro ere, aurum habeant, pro ferro argentum, pro lignis, 718 es, pro lapidibus, ferrum. Principes quoque illius eterna pace fruituros, et episcopos prefuturos populis in iustitia, sed et portas futuras anaglyphas. Et quod his maius est, pro sole et luna, ipsum Dominum eterna luce fulsurum: et pro uno homine habituram eam mille fortissimos uiros, et pro paruulis, gentes robustissimas possessuram. Hec illi dicunt, qui terrenas desiderant uoluptates, et uxorum querunt pulchritudinem, ac numerum liberorum, quorum Deus uenter est, et gloria in confusione eorum , quorum qui sequitur errorem, sub nomine Christiano  Iudeorum se similem confitetur. Alii autem asserunt hec omnia Iudeis carnaliter repromissa, si recepissent eum, qui dicit in Euangelio: Ego sum lux mundi , que illuminat omnem hominem uenientem in mundum, ut quomodo uictime concesse sunt populo Isrel, non quo per se bone essent, sed ne demonibus offerrentur: ita et gulosis Iudeis, nichilque aliud querentibus nisi corporum uoluptates, ista Dominus pollicetur, ut saltem pro carnalibus desideriis, et opum abundantia Filium Dei susciperent, quem quia non susceperunt, repromissiones quoque irritas fieri. Denique Chananee pro filia deprecanti: Non ueni, inquit, nisi ad oues perditas domus Isrel . Et discipulis suis: In uiam gentium ne abieritis, et in ciuitates  Samaritanorum ne intraueritis: ite magis ad oues perditas domus Isrel . Quam ob causam et Apostoli primum in synagogis Dominum nuntiabant, quibus non recipientibus Euangelium, dicunt ad eos: uobis quidem oportuerat predicari uerbum: sed quia non recepistis salutem, ecce conuertimur ad gentes . Lux enim uenit in mundum: et magis Iudei dilexerunt tenebras. Unde et Dominus cum Ierusalem fleuisset, adiecit: Si scires etiam tu que ad pacem sunt tibi . Quam quia non suscepit, intulit: Nunc autem ueniet dies super te: et circumdabunt te inimici tui uallo: et coarctabunt te, ad 719 terramque deducent cum filiis tuis . Nos autem iuxta priorem sensum, ad Ecclesiam dici uniuersa credamus: que  primum de Iudaico populo congregata est, et lumen quod super eam ortum fuerat, per Apostolos transmisit ad gentes. Cui dicitur: Surge, illuminare; ut que cecidit in incredulis, surgat in Fidelibus: que cecidit in synagogis, surgat in Ecclesiis: et postquam surrexerit, illuminetur, ut nequaquam habeant erroris tenebras. uenit enim, inquit, lumen tuum, quod omnes Prophete pollicebantur, quod iugiter exspectabas, Et gloria Domini, que quondam fuit super tabernaculum, et Templum eius, orta est super te: de qua dictum est: Gloriosa dicta sunt de te, ciuitas Dei . Ecce enim tenebre operient terram, eos qui terrena sapiunt; et caligo populos, siue ut in Hebraico legitur: Tribus: quod proprie refertur ad Iudeos, de quibus in alio psalmo  scriptum est: Illuc enim ascenderunt tribus, tribus Domini, testimonium Isrel . Super te autem orietur Dominus, sol iustitie, et gloria eius in te uidebitur: de qua scriptum est: Et uidimus gloriam eius, gloriam quasi unigeniti a Patre, plenum gratie et ueritatis . Et ambulabunt gentes in lumine tuo. Nos omnes ambulabimus in Apostolorum luce, que lucet in mundo, et tenebre eam non comprehenderunt. Et reges, inquit, in splendore ortus tui: quando primum in Christo nata es. Quod et spiritualiter impletur, et carnaliter, ut reges quorum cor in manu Domini est, et quibus non regnat peccatum in mortali corpore , ambulent in splendore nascentis Ecclesie, siue in eo qui ortus  est in Ecclesia, et ueri regis Christi fidei colla submittant . Quod quotidie uidemus expleri quando idololatrie errore sublato, et persecutionis rabie, ad fidem ac tranquillitatem Christi, Romani principes transeunt. Sunt qui hec omnia que nos post primum Saluatoris aduentum usque ad consummationem mundi, et ex parte completa, et penitus explenda memoramus, futuro tempore prestolentur, quando subintrante plenitudine gentium, saluandus sit omnis Isrel . Quorum nequaquam sententia reprobanda est, dummodo spiritualiter hec complenda, et non carnaliter nouerimus. Porro nomen Ierusalem et gentium, quod hic a LXX ponitur, in Hebraico non habetur, et obelo prenotandum est, 720 aduersum eos,  qui asserunt omnia que dicuntur dici ad Ierusalem.

 Leua in circuitu oculos tuos et uide: omnes isti congregati uenerunt tibi. Filii tui de longe uenient et filie tue [a 1Kb] in latere sugent. LXX: Leua in circuitu oculos tuos: et uide omnes congregatos filios tuos. uenerunt omnes filii tui de longe, et filie tue super humeros portabuntur. Dicitur ad Ecclesiam, que primum per Apostolos congregata est Sion, de quibus et in Actibus Apostolorum legimus, quod de uniuerso orbe terrarum uiri religiosi fuerint in Ierusalem, qui susceperint sermonem Dei et linguis suarum alienarumque gentium, uel audirent loquentes alios, uel ipsi loquerentur ad ceteros . Et precipitur ut leuent oculos suos in circuitu:  quod et Dominus precepit Apostolis, dicens: Leuate oculos uestros, et uidete, quia iam albe sunt segetes ad metendum . De Sion enim, et nequaquam de monte Sina, egredietur lex, et uerbum Domini de Ierusalem. Precipiturque ut eleuatis oculis uideat suos filios congregatos, qui de longe ueniant. Cui et in alio loco dicitur: Gaude nimis, filia Sion, predica, filia Ierusalem: Ecce ego uenio, et habitabo in medio tui, dicit Dominus ; et, uenient gentes multe ad Dominum: et erunt mihi in populum, et ego ero eis in Deum . Nos autem sumus filii qui de longe uenimus ad Dominum, peregrini quondam a Testamento Dei et repromissionibus eius, spem non habentes, et absque Deo in mundo. Sed quid dicit Aposlolus? uos  qui eratis aliquando longe, nunc facti estis prope . Quodque sequitur: Et filie tue in latere sugent, illud significat, quod anime in Christo lactentes, et in baptismate paruulorum, de quibus et Petrus apostolus loquitur, Quasi modo nati paruuli, rationabile et absque dolo lac desiderate , sugant lac apostolorum. Quibus paruulis atque lactentibus loquebatur et Paulus: Filioli mei, quos iterum parturio, donec Christus formetur in uobis . Et in alio loco: Quasi nutrix fouens filios suos, sic desiderantes uos cupimus impertire non solum  Euangelium Christi, sed et animas nostras . Quod autem pro hoc in LXX dicitur, filie tue super humeros portabuntur, diligentius attendendum est. Filii enim qui robusti sunt, ipsi per se de longe ueniunt, et ad fidem Domini congregantur. Filie autem que imbecilliores sunt, et pro fragilitate 721 sexus, necdum in uirum uenere perfectum, Apostolorum portantur humeris, ut deferantur in sinus Abraham, Isaac et Iacob.

 Tunc uidebis, et afflues, et mirabitur, et dilatabitur cor tuum: quando conuersa fuerit ad te multitudo maris, fortitudo gentium uenerit tibi. LXX: Tunc uidebis, [b 1Kb] et timebis, et stupebis corde: quoniam transferentur in te diuitie maris, et gentium, et populorum. Cum eleuaueris oculos tuos, et filios tuos filiasque  prospexeris uel per se uenire uelociter, uel sanctorum humeris deportari, tunc gaudebis, et in modum fluuiorum, aquis subitis inundaberis, et mirabitur, ac stupebit, immo dilatabitur cor tuum, audiens Apostolum: Os meum patet ad uos, o Corinthii. Et iterum: Dilatamini et nos ; ne angustia pectoris non possitis habere hospitem Christum, qui dicit in Euangelio: Ego et Pater ueniemus, et mansionem faciemus apud eum . Quod autem additur in LXX, et timebis, in Hebraico non habetur. Nisi forte post gaudii magnitudinem subintrauit timor, ne tanto bono careat. An non est gaudium, cernere diuitias, et multitudinem maris ad se transferri atque conuerti, et fortitudinem gentium uenire sibi, ut quidquid in seculo et  orbe terrarum est, suum sit; et roborata fide gentium dicat: Omnia possum in eo qui confortat me, Iesu Christo ?

 Inundatio camelorum operiet te, dromedarii Madian et Epha. Omnes de Saba uenient, aurum et thus deferentes, et laudem Domino annuntiantes. Omne pecus Cedar congregabitur tibi: arietes Nabaioth ministrabunt tibi: offerentur super placabili altari meo: et domum maiestatis mee glorificabo. LXX: Et uenient tibi greges camelorum, et operient te cameli Madian et Gephar [Al. Epha]: omnes de Saba uenient, aurum et thus deferentes: et salutare Domini annuntiabunt. Omnes oues Cedar congregabuntur tibi, arietes Nabeoth uenient, et offerentur placabiles super altare meum: et domus orationis mee glorificabitur.  Post diuitias maris et fortitudinem gentium, greges quoque camelorum, et dromades Madian et Epha promittuntur Ierusalem, qui omnes uenient de Saba, portantes aurum et thus: et, quod his maius est, annuntiantes Domini salutare. Uniuerse quoque oues Cedar congregabuntur 722 Ecclesie, et arietes Nabaioth uenient, siue ut in Hebraico scriptum est, ministrabunt, et offerentur, siue offerent uictimas super altare Domini, ut domus eius inclyta fiat. Madian et Epha regiones sunt trans Arabiam, fertiles camelorum, omnisque prouincia appellatur  Saba, unde fuit et Saba regina, que uenit sapientiam audire Salomonis: et ipsa deferens aurum et thus, pacifico regi multa deportans, et ab eo maiora suscipiens . Cedar autem regio Sarracenorum est, qui in Scriptura uocantur Ismelite. Et Nabaioth unus est filiorum Ismel, ex quorum nominibus solitudo appellatur, que frugum inops, plena est pecorum. Per familiaria ergo nomina gentium barbararum, que uicine sunt Isreli, totius mundi conuersio predicatur. Madian quippe in hoc loco interpretatur iniquitas. Epha, resolutus, siue effundens. Saba, conuersio, uel captiuitas. Cedar, tenebre. Nabaioth, prophetie. Greges igitur camelorum, iniquitatis uinculis resoluti, et animas suas effundentes Deo, operient Ierusalem muneribus, et  omnes de captiuitate uenient, et conuersione sua, aurum fidei deferentes, et thus sacrificii. Et per hec munera nequaquam propria salute contenti, proficient, ut etiam ceteris predicent salutare Dei. Diues ille, qui instar cameli portabat in Euangelio diuitiarum pondera, et camelus erat, noluit Domini audire consilia, nec exonerari, ut abiecta sarcina, alis columbe uolaret ad celum; propterea tristis abiit. Et de istius modi camelo Saluator loquitur: Facilius est camelum per foramen acus transire, quam diuitem in regna celorum . Difficultatem rei proposuit, non impossibilitatem. Denique sancte memorie mater tua Paula, fraterque Pammachius, per foramen acus, hoc est, per arctam et angustam uiam que ducit ad uitam, transierunt ad  regna celorum, latam uiam cum sarcinis relinquentes, que ducit ad tartarum. Immo quidquid habebant, in Domini dona portarunt, implentes illud quod scriptum est: Redemptio anime uiri, proprie diuitie . Que enim apud homines impossibilia, apud Deum possibilia sunt . Habentes in muneribus principalia, aurum, [a 2Kb] in sensu et thus odoris optimi, atque dicentes: Dirigatur oratio mea 723 sicut incensum in conspectu tuo. Et: Christi bonus odor sumus in omni loco ; exemplo uirtutis sue, quotidie nuntiant salutare Domini, ut omnes oues Cedar congregentur in Ecclesia, et de erroris tenebris ad lucem transeant. Arietesque Prophetarum, de quibus in uicesimo octauo psalmo canitur: Afferte Domino, filii Dei, afferte  Domino filios arietum, ueniant et offerantur, siue iuxta Theodotionem, offerant [b 1Kb] se sacrificium Domino, et placabiles hostie fiant, ut Christi glorificetur  Ecclesia. De huiuscemodi ouibus Saluator discipulis loquebatur: Ite ad oues perditos domus Isrel . Et iterum: Mee oues meam uocem audiunt . Et in Ezechiele plenius: Ecce ego queram oues meas, et uisitabo illas: sicut querit pastor gregem suum. Hec dicit Dominus: Perditam queram, et errantem reducam, et fractam alligabo, et infirmam confortabo, fortemque custodiam, et pascam eas cum iudicio . Et ut nossemus que essent oues, ponit manifestius: Et scient quia ego sum Dominus Deus eorum; et isti populus meus domus Isrel, dicit Dominus Deus: et uos o es mee, et oues gregis mei omnes estis, et ego Dominus Deus uester . Si quis ergo in gentibus diues est, saluetur ut camelus, non absque donis,  atque muneribus, quo possit uerbum Domini predicare. Si quis simplicitatis ouium et auctoritatis arietum, ascendat uel offeratur in altare Domini ab his qui preualent, ut domus eius glorificetur. Quod autem in Hebraico scriptum notauimus: Arietes Nabaioth ministrabunt tibi, et offerent super placabili altari meo, proprie super his intelligitur, qui de gentibus electi in sacerdotium, ministri sunt Saluatoris. Si quis autem contentiosus est, et carnaliter hec promissa contendit, respondeamus ei: Nos talem consuetudinem non habemus, neque Ecclesia Dei . Illudque dicamus, quod etiam si carnaliter sunt promissa Iudeis, tamen sub conditione sunt promissa, ut si suscepissent lumen suum, quod ad eos missum fuerat, tunc etiam ista sequerentur,  quod uidelicet per desiderium auri, et opum abundantiam, rerumque carnalium, quorum semper ista gens capiebatur illecebris, susciperent ad se missum Filium 724 Dei, quem quia non susceperunt, uniuersa sublata sunt, et suscipientibus spiritualiter reddita hereditas.

 Qui sunt isti, qui ut nubes uolant, et quasi columbe ad fenestras suas? me enim insule exspectant, et naues maris in principio, ut adducam filios tuos de longe; argentum eorum et aurum eorum cum eis, nomini Domini Dei tui, et Sancto Isrel, quia glorificauit te. LXX: Qui sunt hi qui ut nubes uolant, et sicut columbe cum pullis ad me? Me insule exspectarunt, et naues Tharsis in primis, ut adducant filios tuos de longe, et argentum suum et aurum cum  eis, propter nomen Domini sanctum: et quia Sanctus Isrel glorificatus est. Quia Dominus ingressus est Aegyptum super nubem leuem, et nubibus Prophetarum  mandauit, ne pluerent super Isrel imbrem, ad quos peruenit ueritas Dei, miratur Ecclesia de Circumcisionis primum populo congregata, uolare ad se gentium turbam toto orbe terrarum. Et assumptis alis Spiritus sancti, festinare, iuxta Symmachum et Theodotionem, ad fenestras suas; iuxta Aquilam ad cataractas suas, ut ingrediantur Ecclesiam. Siue doctores cum discipulis, id est, columbas cum pullis suis uolare ad Ecclesiam de insulis gentium, que iuxta uaticinia Prophetarum exspectabunt Dominum. Naues quoque THARSIS , id est, maris, de quibus in uisione Tyri plenius diximus, adducent filios Ecclesie in principio fidei, aurum argentumque portantes. Corde enim creditur ad iustitiam; ore autem confessio fit ad salutem . De quo  auro et argento in sexagesimo septimo psalmo scriptum est: Penne columbe deargentate, et posteriora eius in fulgore auri . Et septuagesimo primo psalmo: Reges Tharsis et insule munera offerent, et reges Arabum et Saba dona adducent . Que omnia deferuntur nomini Domini Dei et Sancto Isrel, qui glorificauit eum.

 Et edificabunt filii peregrinorum muros tuos, et reges eorum ministrabunt tibi. In indignatione enim mea percussi te, et in reconciliatione mea misertus sum tui: et aperientur porte tue iugiter, die ac nocte non claudentur: ut afferatur ad te fortitudo gentium, et reges earum adducantur. 725 Gens enim et regnum, quod non seruierit tibi, peribit: et gentes solitudine uastabuntur. LXX: Et edificabunt  alienigene muros tuos, et reges eorum assistent tibi. Propter iram enim meam percussi te, et propter misericordiam dilexi te. Et aperientur porte tue semper: die ac nocte non claudentur, ut introducant ad te fortitudinem gentium, et reges earum qui adducendi sunt. Gentes enim et reges qui non seruierint tibi, peribunt: gentes solitudine desolabuntur. Inter cetera quibus [a 1Kb] ditatur Ecclesia, et urbs Saluatoris exstruitur, alienigene quoque et filii peregrinorum edificant muros eius, ne hostis possit intrare, nec locum inuenire perfidia. Alienigene autem et peregrini proprie significant populum nationum, qui uere exstruxerunt Ecclesiam Christi: intantum ut reges eorum et principes ministrent, siue assistant ei. Quod uel carnaliter accipitur, uel spiritualiter. Si carnaliter,  uidemus Cesares Romanos Christi iugo colla submittere, et edificare ecclesias expensis publicis, et aduersus persecutiones gentium atque insidias hereticorum Legum scita pendere. Si spiritualiter, quicumque in eis continentia, eloquentia, sanctitate, principes sunt, et anime imperio carnis subiugant seruitutem, ipsi administrant, et assistunt, uel  auxiliantur ei, quam sepe propter negligentiam deserit, uel persecutorum percutit uirga, ut rursum propter sui misericordiam diligat. uel certe hoc dicendum, quod afflictam quondam et captiuitati traditam in populo Iudeorum, in uocatione gentium reconciliet sibi, ita ut porte eius semper aperte sint, et nec die nec nocte claudantur, et saluari cupientibus iugiter pateant, id est, ut ei in gaudio, et in tribulatione uolentibus credere, introitus non negetur. Et inferatur ad eam fortitudo, siue diuitie gentium; et reges earum ministrent, siue adducantur ei quasi captiui. Quod tunc intelliges, cum uideris eloquentissimos adduci ad fidem Christi; et stultam fieri sapientiam sapientium, ac prudentiam prudentium reprobari : ut fatuum Dei sapientius  sit hominibus. Gentem autem et reges earum, qui seruire Ecclesie noluerint bonam et utilem seruitutem, ut in Apostolicam [b 1Kb] transferant dignitatem, 726 peribunt ea perditione, que impiis preparata est, et quidquid in eis fuerit, redigetur in solitudinem, qui habere noluerunt hospitem Deum.

 Gloria Libani ad te ueniet, abies et buxus et pinus simul ad ornandum locum sanctificationis mee; et locum pedum meorum glorificabo. Et uenient ad te curui filii eorum, qui humiliauerunt te, et adorabunt uestigia pedum tuorum omnes, qui detrahebant tibi, et uocabunt te ciuitatem Domini, Sion Sancti Isrel. LXX: Gloria Libani ad te ueniet in cyparisso et pino, et cedro simul ut glorificetur locus sanctus meus, + et locum pedum meorum glorificabo  ** Et ibunt ad te timentes filii eorum qui te humiliauerunt,  et irritauerunt te ** et adorabunt uestigia pedum tuorum omnes qui irritauerunt te; et uocaberis ciuitas Domini Sion. Sancti Isrel. Multa desunt in Septuaginta, que ex Hebreo sub asteriscis posui, et quod addiderunt, obelo prenotaui. Libanus mons Phenicis est, excelsis arboribus consitus, quas Psalmista describens ait: uidi impium superexaltatum, et eleuatum quasi cedros Libani . Et in alio loco: Conteret Dominus cedros Libani . Multaque alia que studio breuitatis pretereo. De hoc quondam Hiram rex Tyri, Salomoni Ioppen ligna mittebat, ad edificandum Templum Dei . De quo etiam nunc Scriptura promittit, abietem et buxum et pinum, siue iuxta  Septuaginta, cyparissum et pinum, et cedrum, aut iuxta Aquilam, abietem, thaadaor, et [c 6Kb] thaassur; uel iuxta Theodotionem, Brais, Thadaar, et Theassur, simul esse cedendas, ut edificetur templum Sion . Quod si ita est, ubi erit aurea et gemmata Ierusalem? ubi uxor Agni? ubi porte duodecim gemmarum uarietate distincte? Nisi forte muros  habebit et fundamenta gemmata, et Templum quod ornatius esse deberet, lignis edificabitur. Qua ratione compellimur omnia spiritualiter accipere, quod abies, cyparissus, pinus, et cedrus, excelse quondam Libani arbores, glorificauerint Templum Dei, et locum pedum illius, et inclytum fecerint. Ac ne longo sermone sensum traham, uir sanctus et eloquentissimus martyr Cyprianus, et nostri 727 temporis confessor Hilarius, nonne tibi uidentur excelse quondam in seculo arbores, edificasse Ecclesiam Dei? Quodque sequitur: Et uenient ad te curui, siue reuertentes, filii eorum qui humiliauerunt te: et adorabunt uestigia pedum tuorum, omnes qui detraxerant tibi, de his debemus intelligere, qui non uoluntate, sed necessitate sunt Christiani: et metu  offense regnantium, timentibus animis inclinantur. uel certe quod prius persecutores, postea crediderint. Qualis fuit et apostolus Paulus, qui persequebatur Ecclesiam Dei, et postea uas electionis est appellatus . Cum hec ita fuerint expleta, ut intret gentium plenitudo, tunc omnis Isrel saluus fiet. Et uocabitur uere ciuitas Domini Sion, Sancti Isrel, que consistit in specula, et de utroque populo congregata est.

 Pro eo quod fuisti derelicta, et odio habita, et non erat qui pertransiret [uulg. per te transiret], ponam te in superbiam seculorum, gaudium in generatione et generatione: et suges lac gentium, et mamilla regum lactaberis. Et scies, quia ego Dominus saluans te, et redemptor tuus fortis Iacob. LXX: Pro  eo quod fuisti derelicta, et odio habita, et non erat qui auxiliaretur: ponam te exsultationem eternam, gaudium generationum in generationes. Et suges lac gentium, et diuitias regum comedes. Et scies quia ego Dominus qui saluam te feci, et qui erui te, Deus Iacob. Que prius fuerat derelicta, et odio habita, fractis in te ramis, quia fructum non attulerant: qui idcirco fracti sunt, quia nullus erat qui pertransiret, et ibi preberet auxilium: de quibus in psalmis dicitur: Et non dixerunt qui preteribant: Benedictio Domini super uos ; propterea ponam te in superbiam sempiternam, siue in exsultationem et gaudium duarum generationum: pro pristinis ramis, aliis insertis de oleastro nationum, qui contra naturam exempli afferent fructus, non prioris amaritudinis,  sed dulcedinis, quam de radice sumpserunt. Suges quoque lac gentium, et mamilla regum lactaberis. Qui locus quem sensum habeat, super plenius exposuimus, disserentes illum uersiculum, Filii tui de longe uenient, et filie tue [a 1Kb] in latere sugent. Siue iuxta Septuaginta, diuitias regum comedes. Que diuitie secundum Hebraicam ueritatem, ubera sunt regum atque doctorum, quibus nascentium in Christo eruditur et nutritur infantia. Que cum suxeris et perueneris ad solidum cibum, 728 ut diuitias quoque huiuscemodi regum comedas: tunc scies  quod ego sum Saluator tuus, qui redemi te sanguine meo, siue Deus fortis Iacob.

 Pro ere afferam aurum, pro ferro afferam argentum, et pro lignis es, et pro lapidibus ferrum: et ponam uisitationem tuam pacem, et prepositos tuos in iustitiam. Non audietur ultra iniquitas in terra tua, uastitas et contritio in terminis tuis, et occupabit salus muros tuos, et portas tuas laudatio. LXX: Pro ere afferam tibi aurum, et pro ferro dabo tibi argentum, et pro lignis tribuam tibi es, et pro lapidibus ferrum. Et dabo principes tuos in pace, et episcopos tuos in iustitia, et non audietur ultra iniquitas in terra tua, neque contritio et miseria in finibus tuis: sed uocabuntur salutare muri tui, et porte tue sculptura. Eadem res pro locorum qualitate, alteri  genus, alteri species. Et ne de artibus, rhetorica ac dialectica dicere quidpiam uidear, ponam exempla communia, que possint simplicem lectorem instruere. Filius meus, qui ad me species est, et me habet genus, filio suo genus est. Dicam et aliud, quod alteri maius, alteri minus est. Centurio gregario milite maior, tribuno minor est. Quinque pauci sunt ad decem: plures ad unum. Ergo in instauratione spiritualis Ierusalem, ligna uertentur in es, et lapides mutabuntur in ferrum, id est, bruti quondam et insensibiles homines, in eas materias mutabuntur, que utilitatem aliquam prebeant ciuitati. Ipsumque es et ferrum per augmenta uirtutum, in aurum argentumque mutabuntur: ut nequaquam utilitatis speciem, sed pretium quoque habeant ac  decorem. De auro et argento, quid significent in Scripturis sanctis, sepius diximus. Ponam, inquit, principes tuos in pacem, et episcopos tuos in iustitiam. Pro quo in Hebraico scriptum est: Ponam uisitationem tuam pacem, et prepositos tuos in iustitiam. In quo Scripture sancte admiranda maiestas, quod principes futuros Ecclesie, episcopos nominauit, quorum omnis uisitatio in pace est, et uocabulum dignitatis in iustitia: ut nequaquam accipiant personam in iudicio, nec audiatur quidpiam iniquum in terra Ecclesie, neque contritio et infelicitas in terminis eius. Ubicumque enim iniquitas est, et iustitia non seruatur, et pax perditur, hec omnia consequentur. Sed pro his, ait, 729 omnibus occupabit salus muros tuos, siue saluator, qui in Hebraico  legitur IESUS, quod proprie nomen Domini sonat. Ipse enim fortitudo murorum Ecclesie, que habet portas in laude Domini: ut qui ingrediuntur eam, primum discant laudare Dominum, et nomen illius confiteri. Quod autem Septuaginta pro laude interpretati sunt , id est, sculpturam, hoc possumus dicere, quod porte Ecclesie cunctis debeant celate esse uirtutibus, per quas ingrediamur ad eam.

 Non erit tibi amplius sol ad lucendum per diem, nec splendor lune illuminabit te: sed erit tibi Dominus in lucem sempiternam, et Deus tuus in gloriam  tuam. Non occidet ultra sol tuus, et luna tua non minuetur, quia Dominus erit in lucem sempiternam, et complebuntur dies luctus tui. LXX: Et non erit tibi sol ultra in lucem diei, neque ortus lune lumen prebebit tibi nocte; sed erit tibi Dominus lux eterna, et Deus gloria tua. Non enim occidet sol tibi, et luna tibi non deficiet. Eritque Dominus lux sempiterna, et complebuntur dies luctus tui. Ex hoc capitulo cogimur omnia que dicta sunt et dicenda, ad ultimum referre tempus: quando celo terraque transeuntibus, solis ac lune cessabit officium. Et erit Dominus ipse lumen perpetuum, ut que [a 9Kb] carnaliter asserunt esse complenda, nos spiritualiter futura esse credamus, in qualitate promissionum, non in tempore discrepantes. Quibus breuiter respondendum est,  quod [b 2Kb] si pseudoprophetis et peccatoribus sol occidit meridie, et e contrario timentibus Dominum oritur sol iustitie: quare non semper Sanctis, ille qui dicit: Ego sum lux mundi , qui lucet in tenebris, et tenebre eum non comprehenderunt ? Per diem quippe sol non uret nos, neque luna per noctem . Quia habemus Dominum lucem perpetuam, et dies luctus nostri complebuntur, nequaquam plangentibus in subuersione Ierusalem, sed letantibus ex instructione Ecclesie. Beati quippe lugentes, quoniam ipsi consolabuntur. Beati flentes, quoniam ipsi ridebunt. Beati qui esuriunt et sitiunt iustitiam, quoniam ipsi saturabuntur . Ut postquam 730 Domini fuerint carne saturati, eructent sermonem Domini, et dicant opera  sua regi .

 Populus autem tuus omnes iusti, in perpetuum hereditabunt terram, germen plantationis mee: opus manus mee ad glorificandum. Minimus erit in mille, et paruulus in gentem fortissimam. Ego Dominus in tempore eius subito faciam istud. LXX: Populus tuus omnes iusti semper possidebunt terram: custodiens plantationem, opera manuum suarum in gloriam. Qui paruus est, erit in millibus, et qui minimus, in gentem magnam. Ego Dominus in tempore congregabo eos. Finitis diebus luctus atque completis, quando tristitia uertetur in gaudium, populus Sion erit omnis iustus, non ad breue tempus, sed in perpetuum, et quia iustus est, terram mitium possidebit. Nec mirandum si ad recipienda  promissionis bona, terram mansuetorum teneat atque uiuentium, quam Propheta suspirat, dicens:  Credo uidere bona Domini in terra uiuentium , cum germen plantationis Domini sit, et opus manuum eius ad glorificandum Deum. Omnis enim, inquit, plantatio quam non plantauit Pater meus celestis, eradicabitur . Siue iuxta Septuaginta, populus custodiens plantationem Dei, et opera manuum Domini, in gloria seruabitur Creatoris. De bona plantatione per Ieremiam loquitur Deus: Ego plantaui te uineam bonam, totam ueram, que in Isaia appellatur uinea Sorec . Et quia Paulus conscientia uirtutum loquentis in se Christi, dicere poterat: Imitatores mei estote, sicut et ego Christi , ideo ad Corinthios loquebatur: Ego plantaui, Apollo rigauit, Dominus autem incrementum dedit . Plantati enim in domo Domini, in  atriis eius efflorescent . Tunc qui paruulus fuit, erit in millia, audiens a Domino: Esto habens potestatem super quinque uel decem ciuitates ; ita ut appelletur Et qui cum Apostolo dixerat: Mihi minimo omnium sanctorum data est gratia hec , princeps erit magne gentis in celestibus, quando tempore constituto miserit Dominus Angelos suos, et congregauerint ad eum omnes Sanctos, a summitate celi usque ad summum eius : non solum de Isrel, sed et 731 de gentium populo, quem significans loquebatur: Et alias oues habeo que non sunt de grege isto, et illas oportet me congregare, ut fiat unus grex, et unus pastor . Hoc autem subito faciet, ut quando omnia fuerint desperata,  tunc in gentem fortissimam congregentur. Que licet ex parte in Ecclesia quotidie uideamus expleri, tamen in mundi consummatione plenius complebuntur, et in secundo Saluatoris aduentu.

 Spiritus Domini Dei [uulg. abest Dei] super me, eo quod unxerit me Dominus: ad annuntiandum mansuetis misit me, ut mederer contritos [uulg. contritis] corde, et predicarem captiuis indulgentiam, et clausis apertionem: et annuntiarem [uulg. predicarem] annum placabilem Domino, et diem ultionis Deo nostro: ut consolarer omnes lugentes. Ut ponerem lugentibus Sion: et darem eis coronam pro cinere: oleum gaudii pro luctu, pallium laudis pro spiritu meroris. LXX: Spiritus Domini super me, propter quod unxit me: euangelizare  pauperibus misit me, sanare contritos corde: predicare captiuis remissionem et cecis ut uideant: [c 1Kb] uocare  annum acceptabilem Domino, et diem retributionis: consolari omnes lugentes: dare lugentibus Sion: dare eis gloriam pro cinere, unctionem letitie lugentibus, habitum glorie pro spiritu meroris. Ille qui supra dixerat: Ego Dominus in tempore congregabo eos, siue iuxta Hebraicum: Ego Dominus in tempore eius, subito faciam istud, loquitur consequenter, Spiritus Domini Dei super me: non quod Dominus Deus habeat Dominum Deum, sed quod iuxta dispensationem carnis assumpte dicat ea que humilia sunt. Ad quem Psalmista iam dixerat: Dilexisti iustitiam et odisti iniquitatem; propterea unxit te Deus, Deus tuus, oleo exsultationis pre consortibus tuis . Quando enim consortes nominantur, naturam carnis intellige: quia Deus consortes substantie sue  non habet. Et quia erat unctio spiritualis, et nequaquam humani corporis, ut fuit in sacerdotibus Iudeorum; idcirco pre consortibus, id est, ceteris sanctis unctus esse memoratur. Cuius unctio illo expleta est tempore, quando baptizatus est in Iordane, et Spiritus sanctus in specie columbe descendit super eum, et mansit in illo . De quo et hic idem Propheta dicebat: 732 Exiet uirga de radice Iesse, et flos de radice eius ascendet, et requiescet super eum spiritus Dei, spiritus sapientie et intellectus, spiritus consilii et fortitudinis, spiritus scientie et pietatis . Unde et Saluator cum uenisset in Nazareth, in quo nutritus erat postquam baptizatus est in Iordane, ingressus est iuxta consuetudinem in die sabbati  synagogam eorum. Cumque surrexisset ad legendum, datus est ei liber Isaie prophete, quo aperto, inuenit scriptum: Spiritus Domini super me, propter quod unxit me: euangelizare pauperibus misit me: predicare captiuis remissionem, et cecis uisum: dimittere fractos in libertatem, predicare annum Domini acceptum. Quando conuolutum librum reddidit ministro, et sedit; et omnium oculi qui erant in synagoga, attendebant eum, cepitque ad eos dicere: Hodie completa est Scriptura hec in auribus uestris, et omnes testimonium prabebant ei, et mirabantur super sermonibus gratie, qui egrediebantur de ore eius. Si ergo illo completa est tempore prophetia, quomodo quidam ad consummationis referunt tempora que dicuntur: nisi forte possumus hoc  dicere, quod tunc ex parte completum sit, plenius esse complendum, quando omnis populus Dei fuerit iustus? Nunc enim ex parte cognoscimus, et ex parte prophetamus: Cum autem uenerit quod perfectum est, ea que ex parte sunt, destruentur . Unctus est igitur Spiritu sancto, ut annuntiaret pauperibus, siue mansuetis, dicens eis in Euangelio: Beati pauperes spiritu, quoniam eorum est regnum celorum . Et: Beati mites, quoniam ipsi possidebunt terram . Et missus est ad sanandos eos, qui corde contriti sunt , et dicunt: Cor contritum et humiliatum Deus non despicit . Siue iuxta Symmachum et Theodotionem, ad alliganda uulnera peccatorum, predicare  captiuis remissionem, cecis ut uideant, uel clausis apertionem, quod manifestius interpretatus est Symmachus, uinctis solutionem. De quo, immo ad quem supra dicitur: Ecce posui te in lucem gentium, aperire oculos cecorum, educere de uinculis alligatos, et de domo carceris sedentes in tenebris . Annum autem acceptabilem, et diem retributionis, omne predicationis eius quo in carne uersatus est, tempus intellige. Quod et Apostolus 733 Paulus in primo Saluatoris interpretatur aduentu, dicens: Ecce nunc tempus acceptabile: ecce nunc dies salutis . De quo supra plenius diximus . Sin autem retributio non in meritis bonorum, sed in penis accipitur peccatorum, iuxta quod dies dicitur ultionis, de Iudaico populo sentiendum  est, in quem post passionem eius, statim Dei ira peruenit. Consolatusque est omnes lugentes, dicens: Beati lugentes, quoniam ipsi consolabuntur ; ut poneret lugentibus Sion et daret eis gloriam coronamque pro cinere. De quibus fuit et apostolus Paulus qui lugebat Sion atque dicebat: Tristitia enim est mihi et dolor continuus : Et iterum: Optabam ego anathema esse a Christo pro fratribus meis, et propinquis iuxta carnem qui sunt Isrelite . Et propterea lugentes atque plangentes, pro cinere oleum gaudii susceperunt, uidentes de Iudeis plurimos credidisse, et stolam accipere mundissimam, pro lugubri uestimento.

 Et uocabuntur in ea fortes iustitie, plantatio Domini ad glorificandum. Et edificabunt deserta a  seculo, et ruinas antiquas erigent, et instaurabunt ciuitates desertas et dissipatas in generationem et generationem. Et stabunt alieni, et pascent pecora uestra: et filii peregrinorum, agricole et uinitores uestri erunt. LXX: Et uocabuntur generationes iustitie: plantatio Domini in gloriam. Et edificabunt desertas sempiternas, que desolate fuerant prius, suscitabuntur, et innouabunt ciuitates desertas, desolatas in generationes, et uenient alienigene, et pascent oues tuas, et aliarum gentium aratores et uinitores. Postquam et Apostoli, et Apostolici uiri pro cinere et meroris spiritu, oleum gaudii, et pallium, siue iuxta Septuaginta, stolam glorie laudisque susceperint: tunc uocabuntur generationes iustitie, plantatio Domini gloriosa: uel iuxta Hebraicum ELE , per extensam utramque  syllabam, fortes, Deique iustitie, aut [Al. ut] plantatio Domini ad glorificandum: ut cum glorificati fuerint, uel ipsi glorificauerint Dominum, edificent desertas a seculo ciuitates, et ruinas antiquas suscitent, tam populi Iudeorum, quam cunctarum gentium, qui non solum edificandi et instaurandi urbes habebunt scientiam; sed et pastores 734 erunt optimi, ut repulsis antiquis pastoribus, quibus per Ezechielem dixerat Deus: O pastores Isrel, numquid pascunt semetipsos pastores, et non magis oues ? Audiant cum apostolo Petro: Pasce oues meas . Mirumque in modum de cementariis atque pastoribus transibunt in agricolas, id est, in aratores et uinitores  ut possint cum Apostolo dicere: Dei edificatio, Dei agricultura sumus . Denique Scribas et Phariseos, uinitores et agricolas Iudeorum, Saluator interrogat, quid faciat uinitoribus malis et agricolis? Illisque respondentibus: Malos male perdet, et uineam dabit aliis agricolis ; intulit; Auferetur a uobis regnum Dei, et dabitur genti facienti fructus eius . Que res interpretatione non indiget. Quotus enim quisque Ecclesiarum princeps est de Iudeis, et non de alienigenis, atque externarum gentium hominibus? qui ante idolis seruientes, et alieni a testamento Dei, ac peregrini a promissionibus illius, spem non habentes; et sine Deo in seculo, nunc presunt Ecclesiis, et dura corda gentilium, priusque indomita, ad fructus  ferendos aratro fidei edomant; ut sementem doctrine Domini, bonorum operum ubertate multiplicent.

 uos autem sacerdotes Domini uocabimini, ministri Dei nostri, dicetur uobis: Fortitudinem gentium comedetis, in gloria earum superbietis. Pro confusione uestra duplici et rubore laudabunt partem suam: propter hoc in terra sua duplicia possidebunt, letitia sempiterna erit eis, quia ego Dominus diligens iudicium, et odio habens rapinam in haulocausto. LXX: uos autem sacerdotes Domini uocabimini, ministri Dei [a 1Kb] nostri. Fortitudinem gentium comedetis, et in diuitias earum eritis admirabiles. Sic terram secundo possidebunt, et gaudium sempiternum erit super caput eorum. Ego enim sum Dominus, qui diligo  iustitiam: et odi rapinas ex iniquitate. Aedificatores urbium desertarum et pastores gregum, qui ipsi sunt aratores et uinitores, hoc est, filii peregrinorum, ipsi quoque sunt sacerdotes Dei, ad quos Propheta nunc dicit: uos autem uocabimini sacerdotes Domini, et ministri Dei nostri, dicetur uobis: haud dubium quin Ecclesiarum principes significet. uel certe de Apostolis intelligendum est, ut sit ordo: Cum cementarii, 735 pastores, aratores et uinitores de gentibus fuerint Ecclesiis prepositi, uos de quibus dictum est: Reliquie salue fient . Et: Nisi Dominus sabaoth reliquisset nobis semen, quasi Sodoma essemus, et similes Gomorrhe fuissemus , uocabimini sacerdotes, et ministri Dei quales erant et filii Dauid. De quibus Scriptura dicit:  Filii autem Dauid erant sacerdotes Dei . Isti fortitudinem gentium comedent, et in diuitiis earum admirabiles erunt. Corona enim patrum gloria liberorum, et profectus populi, epule sacerdotum . De istiusmodi diuitiis Paulus scribebat ad Corinthios: Gratias ago Deo meo per Iesum Christum, quoniam in omnibus diuites facti estis in eo, in omni uerbo, et in omni scientia, sicut testimonium Christi confirmatum est in uobis, ut in nullo indigeatis in ulla gratia . Fortitudo autem gentium triumphus est Martyrum: et nos in eorum gloria superbi sumus, non ea superbia  que in uitio est, cui Deus resistit, ut humilibus det gratiam; sed ea que pro potentia et gloria accipitur . Unde et Moysi cornuta facies erat , qui dicere poterat: In te inimicos nostros cornu uentilabimus . Et pro superbia glorie, interpretatus est Aquila, , id est, purpura uestiemini; ut insigne regii decoris ostenderet. Quodque sequitur: Pro confusione duplici, et pro rubore laudabunt partem suam, quod in Septuaginta non habetur, sic mihi explanandum uidetur. Pro eo quod duplicem habebatis confusionem, tam super populo Iudeorum, qui a Deo recesserat, quam super nationibus, que idolis seruiebant, uidebitis eos conuersos ad timorem Dei, laudare partem suam. Haud dubium  quin Dominum, de quo loquebatur et sanctus: Pars mea Dominus . Hoc autem nemo potest dicere, nisi qui aliam partem non habet. Quia igitur uos super eis duplicem habuistis confusionem et ruborem peccati eorum, super quo ipsi non erubescebant, propterea in terra sua, id est, in terra mitium atque uiuentium, duplicia possidebunt: cum et presentibus crediderint, et futuris. Et habebunt letitiam sempiternam. Pro quo in Septuaginta legitur, sic terram secundo possidebunt. Et gaudium sempiternum erit super caput eorum, ut qui possederant terram in Iudee angustissimis 736 finibus, postea uniuersum orbem possideant. De qua terra Pater loquitur Saluatori: Postula a me, et dabo tibi gentes hereditatem tuam, et possessionem tuam terminos  terre . Hoc autem prestitit Dominus, qui diligit iudicii ueritatem, et odio habet rapinam in holocausto. Pro quo Septuaginta transtulerunt, rapinam de iniquitate: quasi aliqua sit rapina que non ex iniquitate consistat. Ergo quod dicit, hoc est: Magis Deus iustorum diligit paupertatem, quam diuitum munera, que de rapinis sunt et iniquitate.

 Et dabo opus eorum in ueritate, et fedus perpetuum feriam eis. Et scietur [uulg. scient] in gentibus semen eorum, et germen eorum in medio populorum. Omnes qui uiderint eos, cognoscent eos, quia isti sunt semen, cui benedixit Dominus. LXX: Et dabo laborem eorum iustis, et testamentum eternum ponam cum eis. Et scietur in gentibus semen eorum, et nepotes  eorum in medio populorum. Omnis qui uiderit eos, cognoscet illos, quia isti sunt semen benedictum a Deo. Deus qui diligit iustitiam atque iudicium, et detestatur holocausta uiolenta  [Al. carnis] ipse eorum qui secundo possederint terram, et quos duplici letitia coronarit, laborem dabit iustis, siue ut melius habetur in Hebraico, in ueritate: ut nequaquam sicut in Lege umbra ueritatis, sed ipsa sit ueritas. Et pactum feriet sempiternum, non quale Moysi dederat, quod preteriit; sed pactum Euangelii, de quo loquitur Christus:  Celum et terra pertransibunt, uerba autem mea non preteribunt . Et tunc scietur in gentibus semen Apostolicum, et omnes future generationes suscipient sementem doctrine Dei: nequaquam illud dicentes, in quo populus prius circumcisionis errabat dicens: Quid enim aliud, nisi semen querit [a 1Kb] Deus? Omnis qui uiderit eos, prima fronte cognoscet, quia semen sit cui benedixerit Dominus. Quis enim ex ordine uite, mansuetudine, continentia, hospitalitate, cunctisque uirtutibus non intelligat populum Dei? Et quis non e contrario detestetur cruentas Isrelis manus, aduersum quos imprecatur Propheta, dicens: Imple, Domine, facies eorum ignominia .

 Gaudens gaudebo in Domino, et  exsultauit [uulg. exsultabit] anima mea in Deo meo: quia induit 737 me uestimentis salutis et indumentis iustitie circumdedit me, quasi sponsum decoratum corona, et quasi sponsam ornatam monilibus suis. Sicut enim terra profert germen suum, et sicut hortus semen suum germinat: sic Dominus Deus germinabit iustitiam et laudem coram uniuersis gentibus. LXX: Gaudio letabuntur in Domino, exsultet anima mea in Domino. Induit enim me uestimento salutis, et tunicam letitie circumdedit mihi. Sicut sponsum mitra, et sicut sponsam ornauit mundo muliebri, et sicut terram efferentem florem suum, et sicut hortus semina sua germinat: sic Dominus Deus profert iustitiam et laudem in conspectu omnium gentium. Principium capituli iuxta LXX, qui dixerunt: Gaudio letabuntur in Domino,  fini superioris capituli copulatur. Iuxta Hebreos uero alterius capitis exordium est, in quo introducitur Ecclesia, Christi respondere sermonibus: Gaudens gaudebo in Domino, et exsultabit anima mea in Deo meo. Nequaquam in patribus, sicut Iudei gloriabantur, dicentes: Semen Abraham sumus, et nemini umquam seruiuimus ; sed in Deo, Scriptura dicente: Multitudinis autem credentium erat cor unum et anima una . Redditque causas letitie: Quia induit me uestimento salutis, et indumento, siue tunica iustitie atque letitie, que Hebraice dicitur MAIL , ornauit atque circumdedit. Quotquot enim in Christo baptizati sumus, induimur Christo, et habemus tunicam iustitie: qui factus est nobis sanctitas, iustitia, et redemptio  . Ponitque similitudinem duorum in Ecclesia agminum, perfectorum atque incipientium . Perfectos sponsi comparat pulchritudini; incipientes sponse assimilat ornatui. Perfectus erat Paulus, qui quasi sponsus decoratus corona atque coronandus, siue, ut Aquila transtulit, , quod in lingua nostra dicitur, sacerdoti portans coronam, loquentis in se Christi auctoritate dicebat: Certamen bonum certaui, cursum consummaui, fidem seruaui: de cetero reposita est mihi corona iustitie . Et in alio  loco: Quotquot ergo perfecti, hoc sapiamus . Incipiens autem erat comparatione plenitudinis, quando ex persona incipientium loquebatur: Cum essem paruulus, sicut paruulus loquebar, sicut paruulus sapiebam, sicut paruulus cogitabam . Et iterum: Ex parte uidemus, et ex 738 parte cognoscimus, donec ueniat quod perfectum est . Et ideo sponse assimilatur ornatui, que ornatur mundo muliebri, siue ut ceteri transtulerunt, uasis, uel monilibus suis. Ponitque alterius comparationis exempla, quorum prius ad sponsum, sequens refertur ad sponsam. Sicut terra profert germen suum, et celestibus pluuiis irrigatur: et sicut hortus semen suum germinat, qui fontium atque fluuiorum aquas desiderat: sic, inquit, Dominus  germinabit iustitiam atque letitiam coram cunctis gentibus: nequaquam coram Isrel, ut supercilium decutiat Iudeorum; sed cunctis gentibus, que in Ecclesia congregantur.

 Propter Sion non tacebo, et propter Ierusalem non quiescam, donec egrediatur ut splendor iustus eius, et saluator eius ut lampas accendatur. Et uidebunt gentes iustum tuum, et cuncti reges inclytum tuum, et uocabitur tibi nomen nouum, quod os Domini [b 1Kb] nominauit. Et eris [uulg. Erit] corona glorie in manu Domini, et diadema regni in manu Dei tui. LXX: Propter Sion non tacebo, et propter Ierusalem non relinquam: donec egrediatur sicut lumen iustitia eius, et salutare illius sicut lampas ardeat. Et uidebunt gentes iustitiam tuam, et omnes  reges gloriam tuam, et uocabit te nomen nouum, quod os Domini nominabit. Et eris corona decoris in manu Domini, et diadema regni in manu Dei tui. Dixerat Dominus atque Saluator, Spiritus Domini super me, propter quod unxit me , usque ad eum locum ubi scriptum est: Omnes qui uiderint eos, cognoscent, quia isti sunt semen cui benedixit Dominus . Post quam repromissionem, respondit Ecclesia: Gaudens gaudebo in Domino, que in tertio graduum psalmo, ex persona populi penitentis, leta cantauit: Letatus sum in his que dicta sunt mihi, in domum Domini ibimus ; nunc prophete introducitur persona dicentis: Propter Sion non tacebo, et propter Ierusalem non quiescam. Diebus, inquit, ac noctibus ora non claudam,  nec mea umquam reticebit oratio; sed tamdiu clamabo, et precibus iungam preces, donec ueniat qui promissus est, et splendore suo cunctum orbem illuminet. Quis sit iste quem querit, quem uenire desiderat, ponit manifestius: Donec egrediatur ut splendor iustus eius, et saluator eius ut lampas accendatur. 739 Siue iuxta LXX: Donec exeat sicut lux iustitia eius, et salutare illius sicut lampas [c 1Kb] ardeat. Que dicebat in Euangelio: Ego sum lux mundi : que cum in Sion et in Ierusalem fuerit accensa, nequaquam in sola splendebit Iudea,  sed dicetur ad eam: Lumen quod in te est, accensum est; quod egressum est ex Patre, in tuis cepit ardere finibus, et omnes gentes illuminabit . Et cuncti reges uidebunt inclytum tuum, o Ierusalem et Sion: qui de tua stirpe generatus est, qui in te exaltatus patibulo, omnes traxit ad se: ita ut gentes uideant iustitiam eius, qua cunctorum Creator misertus est gentibus: et reges gloriam illius, qua glorificatus in cruce est, et omnia suo imperio regna subiecit. Denique nequaquam uocabitur Ierusalem et Sion, sed nomen nouum accipiet, quod ei Dominus imposuerit, dicens ad apostolum Petrum: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . Quod uocabulum a nomine Domini  deriuauit, ut dicatur Dominicum. Et populus illius nequaquam ueteri nomine appelletur Isrel, sed nouo, id est, christianus. Eritque quasi corona decoris in manu Domini, et quasi diadema regni in manu Dei sui, quando eam coronauerit turba credentium, et diadema imperii, quod Martyres gemmarum suarum uarietate distinxerint, fuerit in manu Dei ut filium suum eorum coronet uictoriis. Unde et apostolus Paulus loquebatur ad Sanctos: Gaudium et corona mea.

 Non uocaberis ultra derelicta, et terra tua non uocabitur amplius desolata: sed uocaberis uoluntas mea in ea, et terra tua habitata, quia complacuit Domino in te: et terra tua inhabitabitur. LXX: Et nequaquam ultra uocaberis derelicta, et  terra tua non uocabitur adhuc deserta. uocaberis enim uoluntas mea, et terra tua habitata. Pro Sion et Ierusalem uocaberis Ecclesia, et Dominicum: pro Iudeis appellabuntur Christiani. Nec hoc eris uocabulorum fine contenta; sed que prius uocabaris relicta, quod Hebraice dicitur AZUBA , uocaberis EPESI-BA , quod interpretatur uoluntas mea in ea; et terra tua que prius uocabatur SEMEMA , desolata siue deserta, postea uocabitur 740 BULA , quod Aquila interpretatus est ; Symmachus et Theodotio ; Septuaginta , que omnia, habitatam, possessamque significant. Hoc est autem Hebraice consuetudinis, ut ex euentu rebus uocabula semper imponant: sicut Abram, qui prius dicebatur, pater excelsus: quando  audiuit repromissionem: Et in semine tuo benedicentur omnes gentes  appellatus est pater multarum gentium, id est, Abraham. Et Domino Saluatori supra nomen imponitur: Cito spolia detrahe, uelociter predare . Filii quoque Zebedei, quorum unus uocem tonitrui emittere poterat : In principio erat uerbum, et uerbum erat apud Deum, et Deus erat uerbum , appellati sunt BANEREEM , quod interpretatur, filii tonitrui. Quod autem sequitur: Quia complacuit Domino in te, et terra tua inhabitabitur, a Septuaginta pretermissum est, causasque reddidit quare appellatur EPHSI , et quare appellatur BULA , quoniam complacuerit sibi Dominus  in Sion, et terram ipsius habitabilem fecerit, que prius Iudaico fuerat errore deserta. Siue hoc ipsum referamus ad Ecclesiam, que possessa prius ab idolis, deserta fuerat a Deo.

 Habitabit enim iuuenis cum uirgine, et habitabunt in te filii tui. Et gaudebit sponsus super sponsa, gaudebit super te Deus tuus. LXX: Et sicut habitans iuuenis cum uirgine, sic habitabunt filii tui. Et erit quomodo letatur sponsus super sponsa, sic letabitur super te Dominus. Dicit et Apostolus: uiri, diligite uxores uestras, sicut et Christus Ecclesiam . Cumque in alio loco posuisset exemplum: Propter hoc relinquet homo patrem et matrem, et adherebit uxori sue, et erunt duo in carne una, intulit, Sacramentum hoc magnum  est: ego autem dico in Christo et in Ecclesia . Si ergo propter breuitatem temporis, quod in arcto est, sic debent uiri habere uxores suas, quasi non habeant: quanto magis inter sponsum et sponsam erit sancta coniunctio? Iste est sponsus de quo in duodeuicesimo psalmo canitur: Et ipse tamquam sponsus procedens de thalamo suo . Et ista sponsa que crebrius in Cantico scribitur Canticorum, que non habet rugam nec maculam . Quam Paulus desiderat offerre uni uiro uirginem castam, 741 ut sit sancta corpore et spiritu . De qua et sub nomine karissimi, quadragesimus quartus psalmus canit: Astitit regina a dextris tuis in uestitu deaurato, circumdata uarietate . Sicut igitur sponsus gaudet in  sponsa, iuuenisque cum uirgine, in quibus exemplis sancta coniunctio est: sic Dominus letabitur in ea, cuius nomina fuerint immutata.

 Super muros tuos, Ierusalem, constitui custodes: tota die et tota nocte perpetuo non tacebunt: qui reminiscimini Domini, ne taceatis, et ne detis silentium ei, donec stabiliat et donec ponat Ierusalem laudem in terra. LXX: Et super muros tuos, Ierusalem, constitui custodes, tota die et tota nocte qui numquam tacebunt, recordantes Domini: non est enim uestri similis si correxerit, et faciet Ierusalem gaudium super terram. Propheta dixerat: Propter Sion non tacebo, et propter Ierusalem non quiescam, et cetera usque ad eum locum, ubi nunc capitulum terminatum est: Gaudebit sponsus super sponsa: gaudebit  super te Deus tuus. Seque promiserat diebus ac noctibus rogaturum, ut Saluator et Iustus qui promissus fuerat, adueniret, et instar lampadis totum illustraret orbem. Post que introducitur persona Dei loquentis ad Ierusalem, id est, Ecclesiam primitiuorum, et eam que in Apostolis ac per Apostolos edificata est: Super muros tuos constitui custodes, quos uel Angelos, uel Apostolos, et omnes principes eius atque doctores accipere possumus. Qui custodiunt muros Ecclesie, ne aduersarius noster diabolus, qui quasi leo rugiens circuit, et querit quomodo possit intrare , occasionem accipiat ad gregem Domini deuastandum. Qui custodes nec diebus debent nec noctibus tacere, nec in letis, nec in trictibus;  sed semper Domini clementiam deprecari, ut grex illius et muri Ierusalem custodiantur et uallentur eius auxilio. Unde et ad eosdem custodes atque doctores sermo dirigitur: O uos qui recordamini Domini, eiusque clementiam die ac nocte precibus fatigatis, cauete ne umquam in ore uestro sileat oratio. Ne detis silentium ei, subauditur, Domino; sed semper molesti sitis, opportune, importune, et imitemini interpella tricem duri iudicis. Si enim ille mentis ferociam 742 assidua [a 1Kb] imprecatione deposuit, quanto magis Pater celestis bona dabit petentibus se? Tamdiu autem rogare debetis, donec Ierusalem, que in Iudeis concidit, et in exemplum est atque maledictum, in totius orbis terrarum laude uersetur. Mirorque quid uoluerint Septuaginta,  pro eo quod habetur in Hebreo, ne detis silentium ei, donec stabiliat et ponat Ierusalem laudem in terra, dicere, cuius sensus in superioribus non coheret: Non est enim uobis similis, si corrigat, et faciat Ierusalem gaudium super terram. Nisi forte hoc artifici eloquio coaptemus, ut dicatur ad custodes Ecclesie, nullum eorum similem fore qui predicatione sua fecerint, ut corrigatur, et fiat Ierusalem gaudium omnis terre.

 Iurauit Dominus in dextera sua et brachio fortitudinis sue. Si dedero triticum tuum ultra cibum inimicis tuis: et si biberint filii alieni uinum tuum, in quo laborasti: quia qui congregant illud, comedent, et laudabunt Dominum: et qui comportant illud, bibent in atriis sanctis meis. LXX: Iurauit Dominus  per dexteram suam, et per fortitudinem brachii sui, si ultra dedero triticum meum ut sit in cibum inimicis tuis, et si ultra biberint filii alieni uinum tuum in quo laborasti: sed qui congregauerint, comedent ea, et laudabunt Dominum; et qui congregauerint, bibent ea in atriis sanctis meis. Omnipotens Deus, qui dixerat ad Ecclesiam, Super muros tuos constitui custodes, qui perpetuo non tacebunt, quibusque precipiam, ut numquam orare desistant, nisi impetrauerint quod precantur, nunc iurat per dexteram suam et brachium fortitudinis sue. De quo crebro diximus, quod sit Dominus noster atque Saluator, qui iuxta Apostolum, Dei uirtus est Deique sapientia . Iurat autem quod triticum et uinum Ierusalem nequaquam cedat in hostium cibos, nec alienigene  labore illius pertruantur; sed quicumque in lacrymis seminauerint, in gaudio metant, et qui messuerint, abiectisque paleis, purum frumentum in horrea congregauerint, ipsi comedant labores manuum suarum, et Dominum eterna laude sustollant, et bibant uinum in atriis sanctis eius. Quod uel multas apud Patrem intelligimus mansiones, si de futura in regno celorum accipimus beatitudine, uel certe 743 Ecclesias in toto orbe diuisas, in quibus plantati, postea in domo Domini florebimus. Quando autem dicit: Nequaquam ultra dabo triticum tuum inimicis tuis: et uinum tuum alienigene non bibent, in  quo laborasti, ostendit laborem antea Iudeorum, et omnia opera eorum a demonibus fuisse possessa, quando inter Deum et idola fluctuabant, quando eis dicebat Elias: Usquequo claudicatis utroque pede? si Dominus est Deus, sequimini illum . Et iuxta typicam historiam, que in Iudicum libro narratur, ueniebant Madianite, et usque ad Gazam fructus eius deuastabant, ita ut cibus hominum in escas brutorum animantium uerteretur . Hoc est autem triticum, et hoc uinum, quod non comedent nisi laudantes Dominum, et non bibent, nisi in atriis sanctis eius, de quo Dominus in passione dicebat: Amen amen dico uobis, non bibam de genimine uitis huius, donec illud bibam nouum in regno Patris mei . Que ex parte complentur  in Ecclesia, quando dicit Dominus discipulis suis: Bibite, amici mei, et inebriamini, fratres, quod uinum letificat cor hominis . Et in plena luce atque meridie bibitur a Ioseph cum fratribus suis . Et complebitur plenius, quando inebriabitur terra benedictionibus Domini. Triticum quoque de quo panis celestis efficitur, illud est, de quo loquitur Dominus: Caro mea uere est cibus. Rursumque de uino: Et sanguis meus uere est potus .

 Transite, transite per portas, preparate uiam populo, planum facite iter, et eligite lapides, eleuate signum ad populos. Ecce Dominus auditum fecit in extremis terre: dicite filie Sion, Ecce Saluator tuus uenit: ecce merces eius cum eo, et opus  eius coram illo. Et uocabunt eos populus sanctus, redemptus [uulg. redempti] a Domino. Tu autem uocaberis quesita ciuitas, et non derelicta. LXX: Ite per portas meas, et uiam facite populo meo: et lapides de uia proiicite. Leuate signum in gentes: ecce enim Dominus fecit auditum usque ad extremum terre. Dicite filie Sion: Ecce Saluator tuus uenit, habens mercedem suam secum, et opus suum ante faciem suam: et uocabit eum populum sanctum, redemptum a Domino. Tu autem uocaberis requisita ciuitas, et non de elicta. Precepit custodibus murorum Ierusalem, quibus ante preceperat ne tacerent, ne aliquando orare desisterent, ut transeant per portas Ierusalem, et 744 uiam faciant populo. Quod semiiudei in ultimo tempore, quando post plenitudinem gentium saluandus  est Isrel, et ad Dominum rediturus, futurum esse contendunt. Alii uero in regno celorum explendum putant, quando erit uera letitia, et unusquisque recipiet secundum meritum suum, ac nequaquam Dominum in humilitate conspiciant, sed in habitu sentiant iudicantis, quando ueniet super nubes cum Angelorum multitudine, ut reddat unicuique secundum opus suum. Nos autem secundum ceptam explanationem possumus hec et in primo aduentu intelligere, ut dicamus precipi Apostolis et Apostolicis uiris, ut ingrediantur et transeant per portas quibus infernus non preualet, et omnia tollant  impedimenta de uia, ut absque aliquo scandalo populus Ecclesiam Saluatoris intreat. Unde et Ioannes clamabat in eremo. Ego sum uox clamantis in deserto, sicut Isaias dixit: Parate uiam Domini, rectas facite semitas eius: omnis uallis implebitur, et omnis mons et collis humiliabitur . Aliisque uerbis nunc idem sensus dicitur, Elegit lapides uir Ecclesiasticus, qui omnem emollit de credentium corde duritiam. De quibus idem Baptista dicebat: Potens est Deus de lapidibus istis suscitare filios Abrahe . uel iuxta Septuaginta, proiicit de uia lapides qui infideles a credentibus separat. Quod ne putarent Iudei de se dici, iungitur: Leuate signum in gentes, et ad populos nationum, ut nequaquam unius terre Iudee ad  salutem prouocentur angustie, sed auditum fiat in extremis terre, ut passionem omnium Creatoris totus mundus exaudiat. Dicite, inquit, filie Sion. Que uel ideo appellatur filia Sion, quia primum orta est ex Iudeis, de qua dicit in Cantico Canticorum: Filii matris mee pugnauerunt aduersum me ; uel certe propterea filia, quia a Deo adoptionis nomen accepit. Quotquot enim susceperunt eum, dedit eis potestatem ut filii Dei fierent . Quid est autem quod iubentur magistri atque doctores Sion filie nuntiare? Ecce Saluator tuus uenit, qui in Hebraico dicitur iehsu. Unde et Gabriel ad Ioseph: Et uocabis, inquit, nomen eius Iesum, ipse enim saluum faciet populum suum a peccatis eorum . Qui Saluator, credentium iudex est omnium, ut reddat  unicuique secundum opera sua: iustis premia; peccatoribus eterna supplicia . Et uocabit, inquit, eos ipse Dominus 745 atque Saluator. Siue iuxta Hebraicum, uocabunt eos Apostoli et Apostolici uiri, populum sanctum et redemptum a Domino, qui redempti sunt Christi sanguine. Ipsa quoque ciuitas nequaquam appellabitur derelicta, ut prius uocata fuerat, uel in Iudeis, propter [a 1Kb] negotiationem? uel in gentibus, propter idololatriam, sed requisita, ut Hebraice dicitur DRUSA ; ut pro augmentis et uarietate uirtutum, noua semper accipiant nomina.

 Quis est iste, qui uenit de Edom, tinctis uestibus de Bosra? Iste formosus in stola sua, gradiens in multitudine fortitudinis sue. LXX:  Quis est iste qui uenit de Edom, fuluis uestibus de Bosor? [b 6Kb] Sic formosus in stola sua, uiolentia cum fortitudine. Omnem hunc locum ab eo loco, ubi iuxta LXX dicitur: Illuminare, illuminare, Ierusalem, quia uenit lumen tuum, et gloria Domini super te orta est , usque ad presens capitulum, ubi dicitur: Quis est iste qui uenit de Edom, tinctis uestibus de Bosra? multi nostrorum referunt ad finem mundi, in quo siue carnaliter, siue spiritualiter  explenda contendunt. Nos autem quia et supra in hoc eodem capitulo legimus: Spiritus Domini super me, propter quod unxit me, annuntiare pauperibus misit me: quod Dominus atque Saluator, lecto Isaie uolumine, in Synagoga Iudeorum super se expletum esse monstrauit dicens: Hodie completa est hec Scriptura in auribus uestris ; et nunc de eodem dicitur, quod post passionem ad Patrem cruentus ascenderit, necessitate compellimur, omnia que dicuntur, in primo accipere Saluatoris aduentu. Neque enim fieri potest, quod plerique nostrorum facere nituntur, ut uarientur tempore, que operibus copulata sunt; nec negamus sudoris esse maximi, hec omnia sibi coniungere, et sic spiritualiter explenda in consummatione  monstrare, ut in Christo et iuxta carnem et iuxta spiritum, iam completa doceamus. Quia igitur uenit filie Sion Saluator, cuius merces cum eo est, et opus illius coram illo; et egressus est iustus ut splendor, et Saluator accensus est ut lampas, gauisusque sponsus super sponsa sua Ecclesia, immo exsultauit super eam Deus suus, qui ipse 746 et sponsus et Dominus est: propterea secundum assumptionem carnis, et passionem crucis dicitur ad eum: Ut intingatur pes tuus in sanguine . Et sub Iude uocabulo in Genesi prophetatur, Iuda, te laudabunt fratres tui: Manus tue in ceruicibus inimicorum tucrum, , adorabunt te filii patris tui. Catulus leonis Iuda, ad predam, fili mi, ascendisti, requiescens accubuisti ut leo, et quasi  leena: quis suscitabit eum ? Et iterum: Ligans ad uineam pullum suum, et ad uitem, o fili mi, asinam suam; lauabit uino stolam suam, et sanguine uue pallium suum . Iste est quem Angelice potestates uidentes ad Patrem ascendere cruentum, imperant ceteris Angelis, et ab eis audiunt: Leuate portas, principes, [c 23Kb] uestras, et eleuamini porte eternales, et introibit rex glorie. Quis est iste rex glorie? Dominus fortis et potens, Dominus fortis in prelio . Et iterum: Dominus uirtutum, ipse est rex glorie  Hec premisimus, ut cum aliis testimoniis etiam presens capitulum congruere doceamus. Unde et in Cantico dicitur Canticorum: Fratruelis meus rubicundus et candidus ; rubicundus in passione; candidus in  resurrectione. Interrogant igitur Angeli, rei nouitate perterriti (Mysterium enim passionis et resurrectionis Christi secundum apostolum Paulum . Quis est iste qui de terra [d 1Kb] Edom cruentus aduenit? EDOM  quippe in linguam nostram et terrenus et cruentus exprimitur. Tinctis uestibus de Bosra? Quod multi pio errore lapsi, putant de carne Domini intelligi: id est, BASAR , quod uerbum si carnem significaret,  scriberetur per mediam litteram SIN, nunc autem per SADE scribitur, et interpretatur firma atque munita: quod uel de Ierusalem accipimus . que firmissimis muris fuit ante circumdata, in qua passus est Dominus; uel de inferno, de quo in quinquagesimo nono et in centesimo septimo psalmo scriptum est: Quis deducet me in ciuitatem munitam ? in qua clause sunt anime mortuorum, et circumdata est firmissimis custodiis. Sciendum quoque quod iuxta historiam BOSRA  non sit in Edom, sed in Moab. Sequitur: Sic formosus in stola sua, gradiens in multitudine fortitudinis sue. De quo et quadragesimus quartus psalmus 747 canit: Formosus decore pre filiis hominum. Accingere gladio tuo super femur tuum, [a 1Kb] potentissime. Specie tua et  pulchritudine tua, intende, prospere procede et regna . Pro quo Septuaginta transtulerunt, uiolentia cum fortitudine. Quod quem sensum habeat prudens lector inquirat.

Ego qui loquor iustitiam, et propugnator sum ad saluandum. LXX: Ego qui loquor iustitiam, et iudicium salutaris. Respondit Dominus interrogantibus Angelis: Queritis qui sim, qui ad celos cruentus ascendam, et sanguis quo aspersus sum, non mihi deformitatem tribuerit, sed decorem? Ego sum cui Pater tradidit omne iudicium . De quo et Psalmista dicebat: Deus iudicium tuum regi da, et iustitiam tuam filio regis . Qui loquor iustitiam: ut malis mala, et bonis retribuam bona; qui ueni pugnare contra aduersarias potestates, et captiuis  predicare remissionem, et uinctos de carcere liberare, ut et aduersarii penas, et captiui sentiant libertatem.

 Quare ergo rubrum est indumentum tuum, et uestimenta tua [b 1Kb] sicut calcantium torcular? LXX: Quare rubra sunt uestimenta tua, et indumenta tua sicut calcantium torcular, plenum conculcatum? Ubi nunc dicitur, rubrum, in Hebreo legitur EDOM . Ergo et supra ubi scribitur Edom, non loci uocabulum est, sed nomen sanguinis. Rursum autem Angeli sciscitantur et dicunt: Didicimus quod tu sis, qui loqueris iustitiam, et salus omnium in tuo sit iudicio constituta. Nunc scire uolumus, quare uestimenta tua sint uelut musto tincta, aut quid cause exstiterit, ut tunicam que desuper texta est, et scindi non potest,  et de utero uirginali tantum candorem habuit, quantum nullus fullonum possit facere super terram, sanguine cruentares? Magis enim tibi clementia conuenit, quam crudelitas: magis candor, quam cruor. Quibus respondit Dominus, non uno uersiculo, ut prius, sed multis uerbis: ut omnia doceat ignorantes, ne rursum querere compellantur.

 Torcular calcaui solus, et de gentibus non est uir mecum. Calcaui eos in furore meo, et conculcaui eos in ira mea: et aspersus est sanguis eorum super uestimenta 748 mea, et omnia indumenta mea  pollui [uulg. inquinaui]. Dies enim ultionis in corde meo, annus redemptionis mee uenit. Circumspexi, et non erat auxiliator: quesiui, et non erat qui adiuuaret. Et saluauit mihi brachium meum, et indignatio mea ipsa auxiliata est mihi. Et conculcaui populos in furore meo, et inebriaui eos in indignatione mea, et detraxi in terram uirtutem eorum. Septuaginta pro eo quod nos diximus, torcular calcaui solus, interpretati sunt, plenum conculcatum, quod magis cum superiori capitulo legendum est, quam ut sit sequentis principium. Cetera sic transtulerunt. Et de gentibus uir non est mecum, et conculcaui eos in furore meo, et confregi eos quasi terram, et deduxi sanguinem eorum in terram, et omnia uestimenta mea inquinaui. Dies enim retributionis uenit eis, et annus redemptionis adest. Aspexi, et non  erat auxiliator: consideraui, et nullus qui preberet auxilium; et eruit eos brachium meum, et furor meus aduenit, et conculcaui eos in ira mea, et deduxi in terram sanguinem eorum. Pro torculari quod Hebraice dicitur GETH , Theodotio ipsum uerbum Hebraicum posuit PHURA . Sed melius in hoc loco Symmachus, quem et nos secuti sumus. uerbum enim PHURA ambiguum est, et tam torcular, quam lagunculam plerumque significat. Dicendum est itaque de torculari, quod iuxta Scripture sancte consuetudinem, interdum pro ultione atque suppliciis ponitur peccatorum, interdum in congregatione nouorum fructuum. Pro penis ponitur atque tormentis, quando Ieremias in Lamentationibus plangens euersionem Ierusalem loquitur: Torcular calcauit Dominus uirgini  filie Iuda, ideo ego ploro . In bonam partem inscribuntur psalmi pro torcularibus octauus et octogesimus tertius. De quibus in suis locis, [c 1Kb] si uita comes fuerit, Domino prebente, dicetur. Hoc torcular, in quo et malis supplicia, et bonis premia a Saluatore calcantur, solus ipse calcauit, nullumque habuit adiutorem. Neque enim Angelus, aut Archangelus, Throni, Dominationes, aut ulla celestium potestatum, humanum corpus assumpsit, et pro nobis passus est, et conculcauit aduersarias fortitudines, atque contriuit: 749 nisi ille qui loquitur in psalmo: Saluum me fac, Domine, quoniam defecit sanctus ; in tantum, ut etiam confidentissimus, et in fidei ueritate firmissimus apostolus Petrus, timore territus fugerit, immo Dominum negarit . Quodque sequitur: Et aspersus est sanguis eorum super uestimenta mea, et omnia indumenta mea pollui, nequaquam sic intelligendum, ut demones et aduersarias potestates sanguinem habere credamus: sed tropologice accipienda sunt omnia, quando clementissimus Deus ad erudiendum populum suum, et captiuitatis uinculis liberandum, hostes ferire compellitur. Dies enim, inquit, ultionis in corde meo: annus redemptionis mee uenit. De quo et supra  legimus, in bonam partem predicare annum Domini acceptum, et diem retributionis Deo nostro;  et nunc tam in malam quam in bonam. In malam: Dies enim ultionis in corde meo. In bonam: Annus redemptionis mee uenit; ut eo tempore quo puniuntur aduersarii, Dei populus liberaretur, immo redimatur pretioso sanguine agni qui in Ioannis Apocalypsi dicitur trucidatus. De hac retributionis die et Moyses sancto Spiritu prophetabat: Et retribuet uindictam inimicis, et odientibus se restituet. Circumspexi, et non erat auxiliator: quesiui, et non erat qui adiuuaret . Qui et in psalmo dixerat: Et exspectaui qui contristaretur, et non fuit, et qui consolaretur, et non inueni . Ipse enim cum esset in forma Dei, non est rapinam arbitratus equalem se esse Deo, sed semetipsum exinaniuit , formam serui accipiens, et factus obediens Patri  usque ad mortem, mortem autem crucis, et propterea donauit ei nomen super omne nomen, ut saluaret sibi credentes dextera sua; et indignatio eius que erat contra aduersarios, Dei populum liberaret. Siue eruit credentes in brachio suo, et furorem suum ultra non distulit: deduxitque sanguinem eorum in terram, uel demonum , uel certe sanguinem Iudeorum: pro quo ceteri interpretes, contentionem transtulerunt; qui omni studio nitebantur, ut uinctum populum dimitterent.

 Miserationum Domini recordabor; laudem Domini super omnibus que reddidit nobis Dominus, et super multitudinem bonorum domui Isrel, que largitus est eis 750 secundum indulgentiam suam, et secundum multitudinem miserationum suarum. LXX:  Misericordie Domini recordatus sum, uirtutes Domini recordabor in omnibus que reddidit nobis: Dominus iudex bonus domui Isrel, retribuet nobis secundum misericordiam suam, et secundum multitudinem iustitie sue. Finito, ut nos arbitramur primo, ut plerique estimant secundo Saluatoris aduentu, in quo [a 1Kb] subauditur, iudicantis, immo pugnantis uox, suosque et populi sui aduersarios trucidantis, cruentus uictorque describitur: incipit alia , in qua ex persona populi Propheta loquitur, enarrans beneficia in se Dei, et sui cordis duritiam, ob quam et Ierusalem incendio, et Isrel captiuitati traditus sit. Quod Iudei ad Babylonica referunt tempora. Nos autem ordine et ratione monstrauimus, de presenti dici tempore, in quo Romanis seruiunt, et excluso Isrele,  gentium turba successit. Curramus igitur per singula orationis membra, et ea, ne laciniosa sit expositio, breuiter edisseramus. Pressus pondere malorum, in nullo alio nisi in Dei misericordia spem habeo; qui facit misericordiam in millia diligentibus se, et extendit misericordiam suam his qui cognoscunt eum. Ex quo ostenditur, diligentibus et cognoscentibus Deum, misericordiam Domini subuenire. Non est enim uolentis, neque currentis, sed miserentis Dei . Et nisi Dominus edificauerit domum, et custodierit ciuitatem, in uanum uigilat  qui edificat et custodit eam . Ipse enim uirtutem tribuet, ut faciamus fortitudinem, et possimus dicere: Fortitudo mea et auxilium, et refugium meum in die malorum meorum . Que in presenti loco, non pro uitiis atque peccatis, sed pro angustiis debemus accipere. Quod autem iuxta Septuaginta sequitur: uirtutes Domini recordabor in omnibus que retribuit mihi, pro quo in Hebraico, laudes Domini, continentur, signa intelligamus atque miracula, pro quibus ponuntur sepe uirtutes, ut ibi: Gloriam meam alteri non dabo, nec uirtutes meas sculptilibus . Et alibi: uirtutes eius in insulis nuntiabunt, uel gentibus totius mundi, uel Ecclesiis que firma mole fundate sunt, et feriuntur potius quam subuertuntur. Interdum  uirtus nequaquam pro fortitudine 751 accipitur atque miraculis: sed pro conuersatione bona, ut illud est Apostolorum, Petri: Ministrate in scientia uestra uirtutem ; et Pauli: Si qua uirtus, et si qua laus . Iuxta quod et in alio loco dicitur: Melior est sterilitas cum uirtute. Prior uirtutis intelligentia Deo: secunda hominibus conuenit. Pro eo autem quod nos interpretati sumus: Super omnibus que reddidit nobis Dominus, quod potest et in bonam et malam partem accipi, Symmachus manifestius in bonorum posuit retributione, dicens: Pro omnibus, in quibus benefecit nobis, et pro multitudine bonitatis, quam super domum Isrel exercuit. Pro quo Septuaginta transtulerunt: Dominus iudex bonus domui Isrel, retribuit nobis secundum  misericordiam suam, et secundum multitudinem iustitie sue. Hoc autem non potest dicere, nisi ille qui intelligit iuste sustinere que patitur. Denique in septuagesimo secundo psalmo, cuius exordium est: Quam bonus Isrel Deus, his qui recto sunt corde, loquitur propheta ex persona eorum, qui Dei iudiciis perturbantur: Mei autem pene moti sunt pedes: pene effusi sunt gressus mei, pacem peccatorum uidens, et cetera, usque ad finem psalmi. Unde apostolus Paulus qui Dominum iudicem bonum iustumque cognouerat, loquitur confidenter: Reposita est mihi corona iustitie, quam reddet mihi iustus iudex. Non solum autem mihi, sed et omnibus qui diligunt aduentum Domini et Saluatoris nostri . Nec est inter bonum et iustum, ut heretici uolunt, ulla  distantia, eodem scribente: Ergo lex sancta est, et mandatum sanctum, et iustum, et bonum , ut uidelicet bonitas in genere, et iustitia intelligatur in specie. Quamobrem scribit ad Romanos: uix enim pro iusto quis moritur: nam pro bono forsitan quis audeat mori .

 Et dixit: uerumtamen populus meus est; filii non negantes: et factus est eis Saluator. In omni tribulatione eorum non est tribulatus, et Angelus faciei eius saluauit eos: in dilectione sua, et in indulgentia sua ipse redemit eos, et portauit eos, et leuauit  eos cunctis diebus seculi. Ipsi autem ad iracundiam prouocauerunt, et afflixerunt spiritum sancti [Al. sanctum] eius; et conuersus est eis in inimicum, et ipse debellauit eos. LXX: Et dixit: Non populus meus, filii nequaquam reprobabunt. Et factus est eis in salutem ex omni tribulatione eorum: non legatus, neque Angelus, 752 sed ipse saluauit eos, quod diligeret illos, et parceret eis, ipse redemit eos, et suscepit illos, et exaltauit omnibus diebus seculi. Ipsi autem non crediderunt, et exacerbauerunt Spiritum sanctum eius: conuersus est eis in inimicum, ipse pugnauit contra eos. Ubi nos interpretati sumus: In omni tribulatione eorum non est tribulatus, quod Hebraice dicitur [a 2Kb] LO, et est negantis aduerbium, pro non, legi potest et ipse, ut sit sensus: In omni tribulatione eorum ipse est tribulatus,  id est, Deus: ut non solum peccata, sed et tribulationes nostras ipse portaret. Ipse enim infirmitates nostras portat, et pro nobis dolet. Porro Septuaginta posuerunt aliud quod in Hebreo non habetur, non legatus, neque Angelus, sed ipse saluauit eos: de quo in suo dicemus loco. Dixit igitur Deus qui iustus est iudex domui Isrel, et austeritatem iustitie clementia mitigat iudicantis: Genui quidem filios et exaltaui, et ipsi spreuerunt me. uerumtamen quia populus meus sunt, et semel filii nominati, non peribunt in perpetuum; si me spernere et negare desierint, sentient Saluatorem: quia in omni tribulatione eorum ipse tribulatus est. Siue non est tribulatus, ut parumper eos desereret, et nudatos auxilio suo cogeret ad rogandum. uel  certe nequaquam tribulauit eos, sed e contrario, ceteris persequentibus, adiutor fuit, misitque Angelum suum, qui eos de periculo liberaret. Aut iuxta Septuaginta, non per Angelos et Prophetas, et alios sanctos uiros saluare uoluit populum suum; uerum ipse descendit ad oues perditas domus Isrel, ut ouem morbidam suis humeris reportaret, et drachmam que perierat inueniret, et luxurioso filio reuertenti letus occurreret. Propter quod sponsa dicit in Cantico Canticorum: Osculetur me osculis oris sui. Nequaquam per Patriarchas, Moysen, et Prophetas, sed meum corpus assumat, in mea carne uersetur, uerbum caro fiat, et sic osculetur me habitans in me, ut sit Emmanuel. Nequaquam igitur ut legatus, nec ut Angelus, sed ipse saluabit eos qui receperunt  salutem: non operum merito, sed caritate Dei. Sic enim dilexit Deus mundum, ut Filium suum unigenitum daret, ut omnis qui credit in eum, non pereat, sed habeat uitam eternam. Quod si prudens lector tacita cogitatione responderit; quare multi 753 non sunt saluati, si ipse saluauit eos, et dilexit, et  pepercit filiis suis, et redemit eos sanguine suo, suscepitque et exaltauit assumptos? infertur causa perspicua. Ipsi autem non crediderunt, et exacerbauerunt Spiritum sanctum eius, siue sancti illius, quod Hebraice dicitur CADESO . uoluit itaque Deus saluare cupientes: et prouocauit ad salutem, ut uoluntas haberet premium; sed illi credere noluerunt. Alioquin et de Ioanne scriptum est: Fuit homo missus a Deo, cui nomen erat Ioannes: hic uenit, ut preberet testimonium luci, ut omnes crederent per eum . Nec statim in culpa est, si plures credere noluerunt, sed uoluntas [b 1Kb] uenientis hec fuit, ut omnes crederent et saluarentur. Sin autem qui exasperauerit et afflixerit Spiritum sanctum, uel Sancti eius, id est, Christi, Deum exasperat:  eiusdem Spiritus sanctus cum Patre Filioque nature est. Quamobrem Apostolus precipit: Nolite contristare Spiritum sanctum, in quo signati estis . Qui Spiritus sanctus recedit a corpore subdito peccatis: et in peruersam animam non ingreditur sapientia . Unde et Dauid conscientia peccatorum, ne Spiritum sanctum perderet, precabatur dicens: Et Spiritum sanctum tuum ne auferas a me . Ut autem sciamus, omnem qui exasperat Spiritum sanctum, Deum offendere, et de amico inimicum et hostem fieri, Petrus apostolus significantius in Apostolorum Actibus loquitur: Quare conuenit uobis mentiri Spiritui sancto? non estis hominibus mentiti, sed Deo . Iste est Spiritus sanctus, de quo in Euangelio Dominus dicebat:  Si diligitis me, mandata mea seruate: et ego petam Patrem, et alium Paracletum dabit uobis, ut sit uobiscum in sempiternum, Spiritum ueritatis . De quo et in Sapientia reperimus, que nomine Salomonis scribitur: Sanctus enim Spiritus discipline fugiet dolum, et recedet a cogitationibus stultis .

 Et recordatus est dierum seculi, Moysi, populi sui. Ubi est qui eduxit eos de mari cum pastoribus gregis sui? ubi est qui posuit in medio eius Spiritum sancti sui? Qui eduxit ad dexteram Moysen brachio maiestatis sue: qui scidit aquas ante eos, ut faceret sibi nomen sempiternum. Qui duxit [uulg. eduxit] eos per abyssos quasi equum in deserto non impingentem. Quasi animal in 754 campo descendens,  Spiritus Domini ductor eius fuit: sic adduxisti populum tuum, ut faceres tibi nomen glorie. LXX: Et recordatus est dierum antiquorum qui eduxit de terra pastorem ouium. Ubi est qui posuit in eis Spiritum sanctum? qui eduxit dextera Moysen brachium glorie sue. Sic eduxit populum suum per ualidam aquam in  conspectu eius, ut faceret sibi nomen sempiternum. Adduxit eos per abyssum sicut equum per solitudinem, et non laborauerunt. Et sicut iumenta per campum descendit Spiritus a Domino, et dux eorum fuit: sic adduxisti populum tuum, ut faceres tibi nomen glorie. Dominus qui de protectore factus est aduersarius populi Iudeorum, qui ad iracundiam prouocauerunt Spiritum sanctum eius, et debellauit eos: ipse recordatus est antiquorum dierum, quando pro eis Moyses in eremo deprecatus est, dicens: Aut dimitte eis hanc noxam: aut si non facis, dele me de libro quem scripsisti . ueteris igitur Isaias recordatus historie, dicit: Ubi est ille Moyses qui eduxit eos de Rubro mari? ubi est pastor ouium? Ubi ille qui cum ceteris pastoribus gregis  Domini laborauit? Qui impetrauit, et posuit Spiritum Dei oratione et precibus suis, in grege Domini? Aut certe ita intelligendum: ubi est illa clementia Domini, qua quondam misertus est populo suo, ut Spiritus quoque sancti eis gratiam tribueret: Qui eduxit in dexteram partem, non in sinistram, Moysen seruum suum brachio maiestatis sue: qui scidit aquas ante eos, ut faceret sibi nomen sempiternum; ut usque in presentem diem illius potentia narraretur? Duxit enim populum suum per immensas aquarum abyssos, quasi equum per solitudinem, et iumenta per planum, et Spiritus Domini ductor eius fuit, id est, gregis Domini . Spiritum autem hic Angelum debemus intelligere, qui ductor fuit populi Isrel, iuxta illud quod  scriptum est: Qui facit Angelos suos spiritus, et ministros suos ignem urentem . Et in Epistola ad Hebreos: Isti sunt administratorii spiritus, qui mittuntur in ministerium, propter eos qui possessuri sunt salutem . Consideremus illud quod in Actibus Apostolorum scribitur: Spiritus Domini rapuit Philippum, et non uidit eum ultra eunuchus : an super Angelo debeamus accipere. Sunt qui Angelum 755 in Spiritu sancto hec fecisse testentur. Manifesta percurrimus, ut in obscurioribus immoremur.

 Attende de celo, et uide de habitaculo sancto tuo, et glorie tue. Ubi est zelus tuus et fortitudo tua? multitudo uiscerum tuorum, et miserationum tuarum super me continuerunt se. Tu enim  pater noster: et Abraham nesciuit nos, et Isrel ignorauit nos. Tu Domine pater noster, redemptor noster a seculo nomen tuum. LXX: Conuertere de celo, et uide de domo sancta tua, et glorie tue: ubi est zelus tuus et fortitudo tua? ubi est multitudo misericordiarum tuarum, et miserationum tuarum qua sustinuisti nos? Tu enim es pater noster, quia Abraham non cognouit nos, et Isrel non cognouit nos. Sed tu, Domine pater noster, libera nos: a principio nomen tuum super nos est. Qui tanta populo prestitisti, que superior sermo narrauit, ut spiritus quoque tui dignos nos consortio duceres, nunc quoque attende de celo, et uide opera nostra, si tamen te digna sunt. Quare auertis faciem tuam a nobis? Celum autem dicitur  habitaculum sanctum, et domus glorie eius , iuxta illud: Celum mihi thronus est: terra autem scabellum pedum meorum ; et in alio loco: Qui habitat in celis, irridebit eos; et: Ad te leuaui oculos meos, qui habitas in celo . Non quo omnipotens Deus, qui tenet celum palma et terram pugillo, ullo claudatur loco; sed quo que sanctiora sunt, illius locus et habitaculum esse dicantur. Denique Salomon qui edificauit domum Dei, ad eum precans loquitur: Celi celorum et terra non sufficiunt tibi . Et in Oratione Dominica dicitur: Fiat uoluntas tua sicut in celo, ita et in terra . Ubicumque ergo fit uoluntas Dei, illud est habitaculum eius, et domus Dei. Quod autem sequitur, Ubi est zelus tuus et  fortitudo tua? Illo testimonio disseramus, quod per Ezechiel ad Ierusalem dicit Deus, que secuta fuerat amatores suos: Iam non irascar tibi, et zelus meus recessit a te . Et est sensus: Quia peccauimus et nos odisse cepisti, recessit a nobis zelus tuus, qui non recedit quando loquitur per Zacariam: Zelatus sum Sion et Ierusalem zelo magno . Unde et in consequentibus ait: Et irascar super gentes que congregate sunt aduersum eam in circuitu. Recedente autem zelo, recedit 756 et fortitudo Dei, et paternorum uiscerum superatur affectus, dum magnitudine peccatorum incredibilis Dei clementia uincitur, ut contineat se super auxilio meo, qui me oppressum uidere non poterat. Tu enim, inquit, es pater noster, qui creator es omnium.  Nescit nos Abraham, et ignorat Isrel, quia te offendimus, nec cognoscunt filios, quos a Deo suo intelligunt non amari. Subita nascitur questio, quare Abraham et Isrel, hoc est, Iacob posuerit, et Isaac nomen tacitum sit ? Ad quod respondebimus, principio et fine posito, etiam media nominari. Siue ita: Abraham de gentibus uocatus ad fidem est, et pro qualitate prioris et consequentis conditionis, mutationem sortitus est nominis. Iacob quoque ut appellaretur Isrel, multo ad id labore peruenit. Unde et Abraham tres habuit uxores, et Iacob quatuor: Isaac uero ab initio usque ad finem nomen possedit antiquum, et Ecclesie indicans castitatem, una fuit uxore contentus. Isti igitur qui precantur de peccatoribus commutationem in meliorem  statum, eorum assumunt similitudinem, quibus leta post tristia successerunt. Hoc autem est omne quod postulant, ut quia pater eorum est, et hoc eos dignatus est nomine, non obliuiscatur filiorum suorum; ne per ipsos nomen Dei blasphemetur in gentibus.

 Quare errare nos fecisti. Domine, in uiis tuis: indurasti cor nostrum, ne timeremus te? conuertere propter seruos tuos tribus hereditatis tue. Quasi nichilum possederunt populum sanctum tuum: hostes nostri conculcauerunt sanctificationem tuam. Facti sumus quasi in principio: cum non dominareris nostri, neque inuocaretur nomen tuum super nos. LXX: Quare seduxisti nos, Domine, de uia tua  [a 1Kb] sancta: indurasti corda nostra, ut non timeremus te? conuertere propter seruos tuos, propter tribus hereditatis tue, ut modicum possideamus montis sancti tui: aduersarii nostri conculcauerunt sanctuarium tuum: facti sumus quasi a principio cum non dominareris nostri: neque inuocatum est nomen tuum super nos. Epistola quam scribit Paulus ad Corinthios, cum ad unius scribatur populum ciuitatis, pro uarietate habitantium, id est, sanctorum et peccatorum, nunc laudat eos, nunc corripit, nunc docet, nunc reprehendit, 757 prouocat ad continentiam; nuptias non recusat; retrahit ab idololatria; instruit resurrectionem; digamie porrigit manum, ne locum tribuat fornicationi. Hoc diximus, ut presens quoque capitulum, quod omne ex populi Deum deprecantis  oratione contexitur, uel iustorum intelligamus esse, uel peccatorum: et nunc laudare Dominum, nunc mouere Domino questionem, et suam culpam referre in Deum. Unde et post cetera etiam hoc loquuntur: Quare errare nos fecisti, Domine, de uiis tuis, uel seduxisti nos de uia tua: indurasti cor nostrum ne timeremus te? Non quo Deus erroris causa sit et duritie, sed quo illius patientia, nostram exspectantis salutem, dum non corripit delinquentes, causa erroris duritieque uideatur. Unde quibusdam uehementer iratus, a percutiendo manum suspendit, et loquitur: Non uisitabo super filias uestras cum fuerint fornicate, et super sponsas uestras cum adulterauerint . Flagellat enim omnem fillum quem recipit, et ad hoc percutit ut emendet .  Denique qui nequaquam filiorum uocabulum perdiderunt, sed per penas retrahuntur ad penitentiam, dicit de eis: uisitabo in uirga iniquitates eorum, et in flagellis peccata eorum: misericordiam autem meam non auferam ab eis . Est enim tristitia que ducit ad uitam, et est tristitia que ducit ad mortem. Unde et peccator loquitur in psalmo: Declinare fecisti semitas nostras a uia tua, et humiliasti nos in loco afflictionis . Et per quadraginta annos errat populus in deserto; ut priorem uiam non inueniat, nec ad Aegyptios reuertatur . In Osee quoque sepiuntur semite Ierusalem, et clauduntur spinis; ne sequatur amatores suos, et necessitate compulsa, reuertatur ad uirum suum pristinum . Et Pharaonis dicitur  Deus indurasse cor, ne dimitteret populum eius, et ut decem plagis affligeretur . Quam questionem diligentissime Paulus disseruit ad Romanos . Et nos [b 1Kb] in quodam opere perstrinximus. Conuertere, ait, Domine, siue conuerte nos propter  seruos tuos, Abraham et Isrel, qui non cognouerunt nos, uel quos esse in populo credimus. Quasi ad nichil enim et absque ullo labore populum tuum sanctum possederunt aduersarii nostri. Siue 758 conuerte nos, ut iuxta Septuaginta, paululum possideamus montis sancti tui, quia totum montem tuum possidere non possumus, ut cum partem habuerimus, ueniamus ad plenitudinem eius et contemplemur gloriam Unigeniti a Patre, plenum gratie et ueritatis . De quo in hoc eodem propheta dicitur: In nouissimis diebus manifestus erit mons Domini . De eo autem quod supra positum est: Quare errare nos fecisti ? quo sensu accipiendum sit, plenissime docet Ieremias: Seduxisti me, Domine, et seductus sum: tenuisti, et  potuisti [Al. posuisti] . Dum enim mihi clementiam polliceris, et quasi misericors pater dissimulas duritiam, et artifex medicus abscondis ferrum acutissimum, ne egrotantem terreas antequam cures, fecisti me negligentem; propter quod et de Ierusalem dicit Deus: Ecce ego seducam eam, et ponam eam quasi desertum, et [c 1Kb] statuam eam sicut terram absque aquis, et loquar ad cor eius: et dabo possessiones eius inde, et uallem Achor ad aperiendam intelligentiam . Consideremus ordinem singulorum: seducit eam, et facit esse desertam, et absque aqua, ut uirtutum patiatur sitim. Que postquam dixerit: Sitiuit in te anima mea, quam multipliciter tibi caro mea , tunc loquetur ad cor eius, et lugentem consolabitur. Et dabit ei possessionem  inde, hoc est, de penitentia et merore qui operatur salutem. Et humilitas conturbati cordis eius  aperit intelligentiam, ne ignoret Creatorem suum. Hostes, ait, nostri conculcauerunt sanctuarium tuum. Haud dubium quin Templum significet, quod uictores calcauere Romani. Et facti sumus sicut in principio antequam uocaremur in Abraham, et dum essemus in Aegypto, non habentes Deum, nec reges, nec principes, nec Prophetas, nec Legem mandatorum Dei , que omnia post passionem completa sunt Domini, hodieque complentur. Dicentibus enim illis: Sanguis eius super nos, et super filios nostros , manet maledictio sempiterna, et non dominatur eorum Deus, neque inuocatur nomen illius super  eos, dum nequaquam Dei populus nuncupatur.

 Utinam disrumperes celos et descenderes: a facie tua montes defluerent. 759 Sicut exustio ignis tabescerent, aque arderent igni, ut notum fieret nomen tuum inimicis tuis: a facie tua gentes  turbarentur. Cum feceris mirabilia, non sustinebimus: descendisti, et a facie tua montes defluxerunt. LXX: Si aperueris celum, tremor apprehendet ex te montes: et liquescent sicut cera a facie ignis liquescit, et comburet ignis aduersarios: et manifestum erit nomen tuum in aduersariis: a facie tua gentes turbabuntur. Cum feceris gloriosa, tremor apprehendet ex te montes. Quoniam hostes nostri conculcauerunt sanctuarium tuum, et facti sumus quasi in principio, quando non inuocabatur nomen tuum super nos: propterea deprecamur et dicimus: Utinam disrumperes celos, et descenderes; et qui semper promitteris, tu aliquando promissa compleres. Hoc autem eo tempore dicebatur, quando necdum Saluator aduenerat, nec de utero uirginali nature nostre atque substantie assumpserat hominem quem  saluaret: ut sicut portauimus imaginem terreni, portemus imaginem supercelestis . Quod si faceres, inquiunt, et aperirentur celi, siue celum, ad aduentum maiestatis tue montes defluerent, uel tremor apprehenderet montes, et consumerentur, sicut cera a facie ignis consumitur. Et Ezechieli aperti sunt celi, et uidit uisionem magnam . Sed et Moyses in Deuteronomii benedictionibus imprecatur: Aperiat tibi Dominus thesaurum suum bonum, celum, ut det tibi benedictionem . Et in Euangelio  Baptista Ioannes uidisse narratur [Al. testatur] celos apertos, et Spiritum sanctum super Dominum in specie columbe descendentem. Montes autem qui ad aduentum Domini, de quo scriptum est: Deus ignis consumens ,  instar cere consumentur et liquefient, aduersarie potestates sunt, et omnes qui se erigunt aduersum scientiam Dei. De quibus et in nonagesimo sexto psalmo canitur: uidit, et commota est terra. Montes liquefacti sunt sicut cera a facie Domini, a facie Dei uniuerse terre . Si enim tu descenderes, et tua promissa compleres, 760 tabescerent  aque maris et omnem salsuginem earum ignis ille consumeret. De quo et in alio psalmo scriptum est: Sicut deficit fumus, deficiant: sicut consumitur cera a facie ignis, sic pereant peccatores a facie Dei . Et hoc notandum quod cum aque maris diuino fuerint igne consumpte, tunc notum fiat nomen Domini Saluatoris inimicis eius. De quibus in sexagesimo septimo psalmo dicitur:  Lingua canum tuorum ex inimicis ab ipso; ut quem beneficiis non senserant, urbis sue subuersione  et propria captiuitate cognoscant. Et a facie illius gentes turbabuntur, siue ut significantius in Hebraico dicitur, mouebuntur: ut que prius immobiles erant, ueniant ad salutem. Cumque mirabilia fecerit, et ostenderit signa in Euangelio, que quondam ostendit in Aegypto et in solitudine, confitebuntur se gloriam aduentus eius ferre non posse, siue quod tremor apprehenderit montes. Pulchreque iuxta Hebraicum, quasi exauditi essent qui supra fuerant deprecati: Utinam disrumperes celos et descenderes, a facie tua montes defluerent, postea inferunt: Descendisti, uerbum caro factum es, et habitasti in nobis, uere Emmanuel, quod interpretatur nobiscum Deus. Et ideo a facie tua omnes montes defluxerunt, de quibus supra diximus. Hebrei hunc locum ita edisserunt:  Sic comburet ignis iniquos, quomodo aque feruent ignis ardore; AMASIM  enim non consumptionem et tabem, ut ceteri interpretati sunt, sed iniquos intelligi uolunt.

 A seculo non audierunt: neque auribus perceperunt: oculus non uidit, Deus, absque te que preparasti exspectantibus te. Occurristi letanti et facienti iustitiam in uiis tuis: recordabuntur tui. LXX: A seculo non audiuimus, neque oculi nostri uiderunt Deum absque te, et opera tua, que facies exspectantibus misericordiam: occurrit enim facientibus iustitiam, et uiarum tuarum recordabuntur. Paraphrasim huius testimonii, quasi Hebreus ex Hebreis, assumit apostolus Paulus de authenticis [a 2Kb] libris in 761 Epistola quam scribit ad Corinthios, non uerbum  ex uerbo reddens, quod facere omnino contemnit; sed sensuum exprimens ueritatem, quibus utitur ad id quod uoluerit roborandum . Unde apocryphorum deliramenta conticeant, que ex occasione huius testimonii ingeruntur Ecclesiis Christi. De quibus uere dici potest, quod sedeat diabolus in insidiis cum diuitibus in apocryphis, ut interficiat innocentem. Et iterum: Insidiatur in apocrypho quasi leo in spelunca sua: insidiatur, ut rapiat pauperem . Ascensio [b 16Kb] enim Isaie, et apocalypsis Elie hoc habent testimonium. Et per hanc occasionem, multaque huiuscemodi, Hispaniarum et maxime Lusitanie decepte sunt muliercule, onerate peccatis, que ducuntur desideriis uariis, semper discentes, et numquam ad scientiam  ueritatis peruenientes , ut Basilidis, Balsami [c 1Kb] atque Thesauri, Barbelonis quoque et  Leusibore, ac reliquorum nominum portenta susciperent. De quibus diligentissime uir apostolicus scribit Ireneus, episcopus Lugdunensis et martyr, multarum origines explicans heresen, et maxime Gnosticorum, qui per Marcum Aegyptium, Galliarum primum circa Rhodanum, deinde Hispaniarum nobiles feminas deceperunt, miscentes fabulis uoluptatem, et imperitie sue nomen scientie uindicantes . Quod autem dicit populus in presenti, hoc est, numquam se nec auribus, nec oculis cognouisse, que Deus sanctis suis preparet in futurum: quod occurrat his qui faciunt iustitiam, et uiarum illius recordantur. Porro iuxta Septuaginta dicunt, se numquam Deum alium cognouisse, preter eum qui uere Deus est, nec alterius  talia opera tantaque uidisse, que facturus sit his qui exspectent misericordiam eius, faciantque iustitiam, et uiarum illius recordentur. Et quomodo scriptum est: Deum nemo uidit umquam . Et iterum: Nemo uidet faciem meam et uiuet ? Ergo Deus nequaquam sermonibus explicatur, nec oculis contemplabilis est, sed ab his uidetur, de quibus scriptum est: Beati mundo corde, quoniam ipsi Deum uidebunt .

 Ecce tu iratus es, et peccauimus; in 762 ipsis fuimus semper, et saluabimur. Et facti sumus ut immundus [Al. immundi] omnes nos, quasi pannas menstruate uniuerse iustitie nostre. Et cecidimus quasi folium uniuersi, et iniquitates nostre quasi uentus abstulerunt nos. LXX: Ecce tu iratus es, et  omnes peccauimus: idcirco errauimus, et facti sumus quasi immundi omnes nos, ut pannus sedentis omnis iustitia nostra: et defluximus quasi folia propter iniquitates nostras: sicut uentus auferet nos. Ordo preposterus. Non quia tu iratus es, nos peccauimus; sed quia nos peccauimus, tu iratus es. Et quia peccauimus, nobis iratus es, Domine: propterea errauimus, et rectam reliquimus uiam. Siue iuxta Hebraicum, qui semper fuimus in peccatis, tua tantum saluabimur misericordia, qui per nos immundi sumus; et quidquid uidemur habere iustitie, panno sedentis, siue menstruate mulieris comparatur. Pro quo Theodotio ipsum uerbum Hebraicum posuit EDDIM  quod Symmachus interpretatus est [a 16Kb] id est, parientium; Aquila , hoc  est, testimoniorum: quando sanguis in primo coitu maritali uirgini approbatur. Et defluximus, inquit, quasi folia de arboribus, que propter iniquitates nostras, uentorum flatibus disperguntur. In quo considerandum, quod iustitia que in Lege est, ad comparationem Euangelice puritatis immunditia nominetur. Etenim non est glorificatum quod prius glorificatum fuit, propter excellentem gloriam. Unde et apostolus Paulus, qui secundum iustitiam, que in Lege est, uniuersa compleuerat, dicit se omnia duxisse pro damno, ut Christum lucrificaret  , et propter eminentem scientiam Domini nostri Iesu Christi, propter quem cuncta arbitratur quasi stercora, ut Christum lucrifaciat, et inueniatur in eo non habens suam iustitiam, que ex Lege est, sed per fidem Christi que est ex Deo iustitia. Est enim iustus qui perit in iustitia sua , si post Euangelii ueritatem umbras uelit exercere legales, et non iuste quod iustum est persequi. Unde iuxta sapientissimum Salomonem, omnis uir uidetur sibi iustus, cum in lege uersatur: ad quos Dominus loquitur in Euangelio: 763 uos estis qui uosmetipsos iustificatis coram hominibus . Quod Paulus fugiens ait: Nihil mihi conscius sum, nec tamen in hoc iustificatus sum . Ex peccato autem Dei iustitia, de qua  idem Salomon loquitur: Intelligite iustitiam ueram. Ergo est alia iustitia que non habet ueritatem, et hec est uera iustitia, de qua rursum in Euangelio dicitur: Beati qui esuriunt et siliunt iustitiam . Quam multi prophete et iusti desiderauerunt uidere, et non uiderunt . Abraham autem uidit istam iustitiam, et letatus est, nequaquam sequens occidentem litteram, sed spiritum uiuificantem. Nec mirum hec de hominibus dicere, cum astra quoque Dei iustitie comparata, non sint munda, et aduersum Angelos suos peruersum quid excogitauerit . Si quis igitur post Euangelium Christi, et aduentum filii Dei pedagoge Legis obseruat ceremonias, audiat populum confitentem, quod omnis illa iustitia panno sordidissimo  comparetur, cui et Esther diadema suum, quod erat regie potestatis insigne, comparat, quod nequaquam uoluntate, sed necessitate portabat: Tu scis necessitatem meam: quoniam detestor signum superbie mee, quod est super caput meum in diebus ostensionis mee: abominor illud sicut pannum menstruum: nec porto in diebus quietis mee .

 Non est qui inuocet nomen tuum, qui consurgat et teneat te. Abscondisti faciem tuam a nobis, et allisisti nos in manu iniquitatis nostre. LXX: Et non est qui inuocet nomen tuum, et qui recordatus apprehendat te. Quoniam auertisti faciem tuam a nobis, et tradidisti nos propter iniquitates nostras. Quia instar foliorum de arboribus fluximus que uentus arefacta dispergit, propterea nullus inuentus est qui  inuocaret nomen tuum, et consurgens de ruina iniquitatum suarum, apprehenderet uel teneret te, diceretque cum sponsa: Inueni quem quesiuit anima mea: tenebo illum, et non dimittam illum . uentus in Scripturis tripliciter ponitur; aut in tentationum magnitudine, aut in peruersitate doctrine, aut simpliciter uentus, quo nubila congregantur, et er in nubes cogitur. De tentationibus, illud est Euangelicum: uenerunt flumina, flauerunt uenti, et impegerunt in domum illam, et non potuerunt subuertere eam: 764 quia super petram stabili erat mole  fundata . De peruersitate doctrine: Ut non circumferamur omni uento doctrine in malitia hominum . De uento simpliciter: Et non poterant nauigare, erat enim uentus contrarius : non quo et hoc non possit sentiri tropologice, sed quo presenti sensui tantum similitudinem prebeat. Auertente enim Domino faciem suam a nobis, allidimur in manu iniquitatis nostre, siue tradimur tentationibus propter peccata nostra. Ex quo discimus, quod et iniquitas manus habeat, et omnia peccata, que nos fortiter strictos tenere desiderant. Unde et in manu lingue mors et uita est ; et sanctus precatur: Non ueniet mihi pes superbie . Nos autem, quia auertit Dominus faciem suam a nobis, scientes illud quod  scriptum est: Omnis qui inuocauerit nomen Domini, saluus erit  inuocemus nomen eius, atque dicamus: Peccatum notum feci tibi, et iniquitatem meam non operui. Dixi pronuntiabo aduersum me iniquitatem meam Domino, et tu dimisisti impietatem cordis mei . Et statim habebimus Dominum respondentem: Deleui sicut nebulam iniquitates tuas, et sicut nubem peccata tua , [a 1Kb] atque dicemus, Ostende faciem tuam, et salui erimus : ut nequaquam simus serui peccati, sed serui tui. Omnis enim qui facit peccatum, seruus eius est .

 Et nunc, Domine, pater noster es tu, nos uero lutum: et fictor noster tu, et opera manuum tuarum omnes nos. Ne irascaris, Domine, satis,  et ne ultra memineris iniquitatis. Ecce respice, populus tuus omnes nos. Ciuitas sancti tui facta est deserta, Sion deserta facta est, Ierusalem desolata: domus sanctificationis nostre, et glorie nostre, ubi laudauerunt te patres nostri, facta est in exustionem ignis, et omnia desiderabilia nostra uersa sunt in ruinam. Numquid super his continebis te, Domine, tacebis; et affliges nos uehementer? LXX: Et nunc, Domine, pater noster tu: nos autem lutum, opera manuum tuarum omnes nos; ne irascaris nobis, Domine, nimis, et ne in tempore memineris peccatorum nostrorum. Et nunc respice quoniam populus tuus omnes nos, ciuitas sancti tui facta est deserta Sion: quasi solitudo Ierusalem, in maledictionem domus sanctuarii nostri et glorie, cui benedixerunt patres nostri, facta  est igne combusta, et omnia gloriosa nostra conciderunt. Et super omnibus his sustinuisti [b 15Kb] . Domine: 765 et tacuisti, et humiliasti nos ualde. Si nostra consideremus merita, desperandum est. Si tuam autem clementiam, qui flagellas omnem filium quem recipis, audemus preces fondere . Tu enim pater noster es, qui dignatus es dicere: Filius primogenitus meus Isrel . Et quamquam lutum simus, et opera manuum tuarum, et fictor noster sis; nec uas figulo ualeat respondere,  quare sic uel sic factum sit: tamen scientes esse nos filios, audemus dicere: Ne irascaris, Domine, satis. Non iram [c 1Kb] uetamus, nec ultra patientiam tuam querimus, per quam thesaurizauimus nobis iram in die ire. Sed hoc quesumus, ne irascaris nobis satis, ne tempore ultionis atque uindicte memineris iniquitatis nostre: sed magis respicias populum tuum, qui quondam tuus appellatus est populus. Et ciuitatis sanctuarii tui miserearis, in qua inuocatum est nomen tuum. Que ciuitas appellatur Sion et Ierusalem, quam fluminis impetus letificat; et in qua quondam fuit specula uirtutum et pacis contemplatio . Domus quoque tua, id est, Templum sanctificationis nostre et glorie, in qua laudauerunt te patres nostri, in ruinas et cineres concidit,  et incendio uastante, deleta est; ita ut nequaquam in ea offerantur uictime; non Pascha celebretur; non quidquam fiat de ceremoniis, quas tu fieri precepisti; sed omnia desiderabilia nostra uersa sunt in ruinas. Cum hec igitur ita se habeant, numquid, Domine, super his continebis misericordiam tuam, et tacebis aduersariis blasphemantibus, et affliges nos atque humiliabis, non more solito, sed nimis? Que omnia Iudei Assyriorum et Babyloniorum 766 temporibus putant esse completa. Nos autem iuxta ea que ex persona Saluatoris sequuntur: Apparui his qui non interrogabant. Inuentus sum ab his qui me non querebant ; ad tempus Romane uictorie uniuersa referimus, que Iosephus Iudaice scriptor historie, septem explicat uoluminibus,  quibus imposuit titulum Captiuitatis Iudaice, id est : et superfluum est ea sermone disserere, que oculis pateant, cum omnia desiderabilia eorum uersa sint in ruinas, et Templum in toto orbe celebratum, in sterquilinium urbis noue, que a conditore appellabatur Elia; et in habitaculum transierit noctuarum: frustraque quotidie dicunt in synagogis suis: Super his omnibus, Domine, [d 1Kb] sustinebis et affliges nos, atque humiliabis uehementer. Possumus hec referre ad Ecclesiam, uel ad sancti uiri animam, que recte appellari potest specula et uisio pacis, quando Pater et Filius et Spiritus sanctus habitauerint in ea. Sin uero uitio, uel nostro, uel populi, huiuscemodi Sion a Domino fuerit derelicta, statim patebit incendio ignitarum diaboli  sagittarum: Omnes enim adulterantes, quasi clibanus corda eorum. Et expulso pudicitie frigore, libidinis in templo Dei flamma grassabitur, ut quidquid in nobis gloriosum prius et inclytum fuit, corruat, deleatur et pereat. Et impleatur illud quod in Psalmis dicitur: Combusserunt igni sanctuarium tuum, profanauerunt in terra tabernaculum nominis tui. Quod solus potest ille restinguere, de cuius uentre fluunt aque uiuentis flumina.



LIBER DECIMUS OCTAuUS.


 767-768 Duo deuicesimus in Isaiam, immo extremus liber, tuo, o filia Eustochium, et sancte matris tue Paule nomini dedicatur, ut quas pari honore suspexi, equa commemoratione nunc recolam: presertim cum et illa dum uiueret, hoc opus tecum crebrius postularit, et uir eruditissimus frater tuus Pammachius et tunc et postea frequentibus scriptis cogere non destiterit: mihique et presentium amicorum et absentium, uirorumque ac feminarum in Christo dormientium eadem religio sit, id est, animorum caritas, non corporum. Nec ignoro quanta inter homines sententiarum diuersitas sit. Non dico de mysterio Trinitatis, cuius recta confessio est ignoratio scientie: sed de aliis Ecclesiasticis dogmatibus, de Resurrectione scilicet, et de animarum  et humane carnis statu, de Repromissionibus futurorum, quomodo debeant accipi, et qua ratione intelligenda sit Apocalypsis Ioannis, quam si iuxta litteram accipimus, iudaizandum est; si spiritualiter, ut scripta est, disserimus, multorum ueterum uidebimur opinionibus contraire: Latinorum, [a 1Kb] Tertulliani, uictorini, Lactantii: Grecorum, ut ceteros pretermittam, Irenei tantum Lugdunensis episcopi faciam mentionem, aduersum [b 1Kb] quem uir eloquentissimus Dionysius Alexandrine Ecclesie pontifex elegantem scribit librum, irridens mille annorum fabulam, et auream atque gemmatam in terris Ierusalem, instaurationem Templi, hostiarum sanguinem, otium sabbati, circumcisionis iniuriam, nuptias, partus, liberorum educationem, epularum delicias, et cunctarum  gentium seruitutem: rursusque bella, exercitus, ac triumphos et superatorum neces, mortemque centenarii peccatoris. Cui duobus uoluminibus respondit Apollinarius, quem non solum sue secte homines, sed et nostrorum in hac parte dumtaxat plurima sequitur multitudo, ut presaga mente iam cernam quantorum in me rabies concitanda sit. Quibus non inuideo, si tantum amant terram, ut in regno Christi terrena desiderent: et post ciborum abundantiam, guleque ac uentris ingluuiem, ea que sub uentre sunt querant. De quibus apostolus Paulus: Esca, inquit, uentri, et uenter escis: Deus autem et hunc et illas destruet  Et, Non est regnum Dei cibus  et potus . Et Dominus atque Saluator: Erratis, inquit, nescientes Scripturas neque uirtutem Dei. In resurrectione enim neque nubent, 769-770 neque nubentur: sed erunt similes Angelorum . Nec hec dicens aufero corporum ueritatem, que incorrupta et immortalia resurrectura confiteor: ut mutent gloriam, non substantiam. Sicque recto incedendum est tramite, ut nec ad sinistram nec ad dexteram declinemus, id est, nec Iudaicum nec hereticum sequamur errorem. Quorum alii qui carnis sunt, solas diligunt carnes: alii ingrati beneficiorum Dei, habere detrectant, quod Christus et natus habuit et resurgens. Cum enim Apostoli eum putarent spiritum, uel iuxta Euangelium, quod Hebreorum lectitant Nazarei, incorporale  demonium, dixit eis: Quid turbati estis, et cogitationes ascendunt in corda uestra? uidete manus meas et pedes, quia ipse ego sum: Palpate et cernite, quia spiritus carnem et ossa non habet, sicut me uidetis habere. Et cum hoc dixisset, ostendit eis manus et pedes . Rursumque Thome locutus est ambigenti: Infer digitum tuum huc, et uide manus meas: et extende manum tuam, et mitte in latus meum, et noli esse incredulus, sed fidelis . Denique ad probandam corporis ueritatem, sumpsisse scribitur cibos, quos et Archisynagogi filie iusserat tribui, quam a mortuis suscitauit. Et Lazarus, ne resurrectio eius phantasma putaretur, cum Saluatore narratur iniisse conuiuium . Non quo post resurrectionem manducemus et  bibamus, ut Milliarii nostri uolunt, et immortalia atque incorrupta corpora alimoniis sustentanda terrenis sint: alioquin ubi cibus, sequuntur et morbi: ubi morbi, adhibendus est medicus: ubi medici, frequenter interitus: rursumque resurrectio, et noua ex integro conuersatio; sed ut resurrectionis fidem ciborum assumptio comprobaret. Hec magnopere precauemus, et pressius loquimur, scientes inter serpentes nobis et scorpiones ambulandum, qui mordent et feriunt in abscondito . De quibus et Ecclesiastes: Si momorderit, inquit, serpens in silentio, nichil eo minus habet qui occulte detrahit ; et huius pater Dauid: Sedens aduersus  fratrem tuum loquebaris, et aduersus filium matris tue ponebas scandalum. Hec fecisti, et tacui: existimasti, inique, quod ero tui similis. Arguam te, et ponam contra faciem tuam ; ut que in aliis criminaris, ipse habere docearis. Si cui autem explanationum in Prophetas displicet longitudo: audiat libere, multo me pauciora dixisse, quam rei [Al. rerum] obscuritas flagitat, et posse unumquemque de nostra latitudine breues sibi Commentariolos facere, qui tamen pleno intellectui non sufficient. Neque enim simplex a Prophetis historia, et gestorum ordo narratur: sed enigmatum plena sunt omnia; aliudque in uerbis sonant, aliud tenetur in sensibus: ut que estimaueris plana, et inoffensa currere lectione; sequentium rursum obscuritatibus inuoluantur.  uerum tempus est, ut finem imponam uolumini prophetali, in cuius expositione si prolixior solito fuero, extremis partibus concedendum est, quas diuidere nolui, ne librorum numerus augeretur.

 Quesierunt me qui ante me non interrogabant: inuenerunt, qui non quesierunt me. Dixi: ecce ego, ecce ego ad gentem que non inuocabat nomen meum. LXX: Apparui non querentibus me: inuentus sum ab his qui me non interrogabant. Dixi: ecce ego in gente que non inuocauit nomen meum. Ad orationem populi mixtam querimoniis, in qua dixerat: Quare nos errare fecisti, Domine, 771 de uia tua: indurasti corda nostra, ut non timeremus  te ? respondit, ut Iudei uolunt, Deus Pater; ut nos probamus, Dominus atque Saluator: in tantum non sum rigidus et crudelis, qui malo penitentiam peccatoris, quam mortem: nec repello filios penitentes, qui tamen sui nominis seruauerint dignitatem, ut etiam alienos saluare uelim . Qui enim me non querebant, nec dicere poterant: Quem scripsit Moyses in Lege, et prophete, inuenimus Iesum ; ipsis apparui, de quibus et alibi Propheta testatus est: Quibus non est annuntiatum de eo, audient: et qui non audierunt, intelligent . uos autem qui legem Dei die ac nocte meditamini, frustra iactatis penitentiam, cuius opera non facitis. Unde Euangeliste et apostoli, semper aduentum Domini,  ueteris Testamenti cupientes testimoniis roborare, dicebant: Ut impleretur quod dictum est per Prophetam . Centurio Dominum non querebat, et audiuit a Domino: Neque in Isrel tantam fidem inueni . Syrophenissa mulier Prophetarum eloquia nesciebat, et Domini uoce laudatur: O mulier, magna est fides tua. Regulus , qui Grece dicitur , quem nos de aula regia rectius interpretari possumus palatinum, non solum filii, sed uniuerse domus sue reperit sanitatem. Quod autem iuxta Hebraicum dicitur: Quesierunt me qui ante non interrogabant, ad eumdem sensum refertur: ut prius Dei notitiam non habentes, postea querant Dominum, et eum  reuelatione cognoscant: qui et Paulo dum Ecclesiam credentium persequitur, reuelatus est . Et apostolo Petro ait: Beatus es, Simon Bariona: quia caro et sanguis non reuelauerunt tibi; sed Pater meus qui est in celis . Hunc querebat et Moyses loquens Deo: Si inueni gratiam apud te, ostende te mihi manifeste, ut uideam te . Maiores diuitias thesauris Aegypti, Christi opprobrium prestolans, dum retributionem desiderat futurorum, et inuisibilem Deum quasi uideret, animo contemplabatur. De quo et in Psalmis legitur: Spes omnium finium terre, et in mari longe . Et in Genesi: Ipse erit exspectatio gentium . Quodque sequitur: Dixi: ecce ego sum: ad gentem que non inuocabat nomen meum  , illi sensui conuenit: Qui est, misit me ad uos. Qui cum in forma Dei esset, non est rapinam arbitratus equalem se esse Deo, etc. ; sed totius mundi prouocans gentes, unam fecit sui nominis gentem Christianorum.

772  Expandi manus meas tota die ad populum incredulum, qui graditur in uia non bona post cogitationes suas. LXX: Expandi manus meas tota die ad populum incredulum et contradicentem, qui non ambulauerunt in uia bona: sed post peccata sua. Hoc quod supra dictum est: Apparui his qui me non interrogabant: inuentus sum ab his qui me non querebant, apostolus Paulus scribens ad Romanos, cum super gentium persona exposuisset, adiecit: Ad Isrel autem dicit: Expandi manus meas ad populum  incredulum et contradicentem , qui cum beneficiis Domini uinceretur, et ultra hominem signa conspiceret, loquebatur: Iste non eiicit demonia, nisi in Beelzebub principe demoniorum . Et iterum: Samaritanus es tu, et demonium habes . Et rursum: cum sis homo, facis te Deum . Et alibi: Iste homo non est a Deo, qui sabbatum non custodit . Et multa alia, que longum est texere. Denique cum ille in cruce extenderet manus ad populum non credentem, et diceret: Pater, ignosce eis: quod enim faciunt, nesciunt : illi e regione dicebant: uah! qui destruit Templum, et in tribus diebus edificat illud: descendat nunc de cruce, et credimur ei. Alios saluos fecit, seipsum saluum facere non potest  . De hoc et Simeon in ulnis tenens paruulum prophetabat: Ecce hic positus est in ruinam et in resurrectionem multorum, et in signum cui contradicetur . Rome Iudei loquuntur ad Paulum: De secta hac notum est nobis, quod ubique ei contradicatur . Possumus expansas manus et in largitate donantis accipere, quod nichil eis petentibus denegarit: sed statim roganti leproso reddiderit sanitatem : et cecus a natiuitate acceperit oculos : et esurientia in deserto, exceptis pueris ac mulieribus, populorum saturata sint millia . Significant expanse manus et parentis clementiam, suos filios in sinu recipere gestientis. Qui e contrario  ambulauerunt in uia non bona, et secuti sunt cogitationes suas. Quibus Dominus loquitur per Prophetam: Auerte pedem tuum a uia aspera . Dilexerant enim alienos, et instar meretricis dixerant: uadam post amatores meos . Et relinquentes uiam bonam, que dicit in Euangelio: Ego sum uia , ambulauerunt per latam et spatiosam uiam, que ducit ad mortem, et secuti sunt cogitationes suas, quas Propheta deuitans, Dominum deprecatur: Ab occultis 773 meis munda me, Domine, et ab alienis parce seruo tuo. Si mei non fuerint dominati, tunc immaculatus ero . Et Apostolus eos qui non habuerunt notitiam Dei, tradi docet reprobo sensui et operibus malis, ut faciant ea que non conueniunt . Nos autem Psalmiste  uoce dicamus: Deduc me in uia recta .

 Populus qui ad iracundiam prouocat me, ante faciem meam semper: qui immolant in hortis, et sacrificant super lateres . LXX: Populus hic qui exacerbat me in conspectu meo: ipsi semper immolant in hortis, et adolent incensum super laterem  demonibus qui non sunt. ** Dicente Domino: Non facies tibi idolum, neque similitudinem omnium que in celo sunt, et que super terram. Et per Moysen increpante facientes: Irritauerunt me in diis alienis, et in abominationibus suis me ad amaritudinem prouocauerunt. Immolauerunt demoniis, et non Deo , illi studio delinquendi quasi irritarent et prouocarent Deum, non solum fecerunt quod non licebat, sed iugiter semperque fecerunt, peccantes  in conspectu Domini, cuius oculis cuncta patent, uel in Templo eius, idolis hostias immolantes. Ac ne quid uero deesset sacrilegio, immolabant in hortis, et adolebant thura super lateres, iungentes idololatrie luxuriam, et sacrificiis uoluptatem, et pro uno altari quod impolitis lapidibus Dei erat lege constructum, coctos lateres et agrorum cespites. hostiarum sanguine cruentabant. Hoc dictum sit iuxta litteram: alioquin secundum intelligentiam spiritualem, omnis hereticus ad iracundiam prouocat Dominum, et in falsitate dogmatum suorum offert immunda sacrificia, nequaquam firma et mansura perpetuo, sed instar hortorum ad breue uirentia, carnis deliciis prouidens. Cui dicitur: Omnis caro fenum, et omnis gloria  eius quasi flos feni. Aruit fenum, et flos decidit: uerbum  autem Domini, quod in ecclesiis predicatur, permanet in eternum . Hos hortos ex uinea sua nolens fieri Naboth, Achab impiissimo regi sanguinem fundit . Neque enim congruum erat, ut paterna periret hereditas: et excisis uineis, que afferunt fructum 774 qui letificat cor hominis, in loco uirtutum, deliciarum atque uitiorum olera nascerentur. Fertur sapientissimi apud Grecos merito celebrata et laudata sententia, qui omnes seculi uoluptates, et pompam mundi atque luxuriam celeriter transeuntem, hortos Adonidis uocat. Sacrificant quoque heretici super lapides, quando errores suos et exquisita mendacia, dialectica nituntur arte firmare, et in quadrum exstruere: et [a 106Kb] , ut aiunt, , id est, secti in  latere pulueris atque descripti lineis roborare. Quod autem in Septuaginta legitur: demonibus qui non sunt, et in Hebraico non habetur, illo sensu accipiendum, quod iuxta litteram, et iuxta spiritum, nec demonia subsistant, quia iam a Deo, qui uere est, exciderunt: nec secte hereticorum que nullam retinent ueritatem, sed in umbrarum similitudinem transeunt atque intereunt. Unde et Esther loquitur ad Dominum: Ne tradas hereditatem tuam his qui non sunt . Et sanctus precatur in psalmo: Ignosce mihi, ut refrigerer priusquam abeam, et ultra non subsistam . Qui enim dum in hoc uiuit corpore, ueniam peccatorum non fuerit consecutus, et sic de uita excesserit, Deo perit, et esse desistit, licet sibi subsistat in penis.

  Qui habitant in sepulcris, et in delubris idolorum dormiunt: qui comedunt carnem suillam, et ius profanum in uasis suis: qui dicunt, recede a me, non appropinques mihi, quia immundus es. LXX: In sepulcris et in specubus dormiunt propter somnia: qui comedunt carnem suillam et ius hostiarum, profana omnia uasa eorum: qui dicunt, abi longe a me, ne appropinques mihi, quoniam mundus sum. Nihil fuit sacrilegii quod Isrel populus pretermitteret, non solum in hortis immolans, et super lateres thura succendens, sed sedens quoque, uel habitans in sepulcris, et in delubris idolorum dormiens, ubi stratis pellibus hostiarum incubare soliti erant, ut somniis futura [b 85Kb] cognoscerent. Quod in fano Aesculapii  usque hodie error celebrat ethnicorum multorumque  aliorum, que non 775 sunt aliud, nisi tumuli mortuorum. Nec hoc erant impietatis fine contenti, sed porcorum quoque carnibus uescebantur, quod lege prohibitum erat, et [a 17Kb] ius hesternum, quod Greci uocant auidis faucibus deuorabant . Unde tam ipsi quam uasa eorum immunda erant, et in tantum procacitatis ac superbie quotidie augmenta capiebant, ut quicumque non simili duceretur errore, eum arbitrarentur immundum, contactumque eius fugerent, quemadmodum Samaritani et Iudei nobis faciunt, omnesque heretici, quales nuper sub [b 1Kb] magistro cerebroso in Gallia pullularunt, qui basilicas Martyrum declinantes, nos qui ibi orationes ex more celebramus, quasi immundos fugiunt. Hoc autem non tam illi faciunt, quam  habitantes in eis demones, fortitudinem et flagella sancti cineris non ferentes. Quis autem hereticorum non requiescit in memoriis, non dormit in specubus magistrorum? Qualis fuit Marcion et ualentinus, et nuper Eunomius, mentis immunditiam leprosa carne contestans, qui lumen sancti Spiritus relinquentes, et cenaculum in quo Apostoli uersabantur, in diaboli tenebris commorantur, et speluncas diligunt, quas Ieremias mystico sermone condemnat: Facta est hereditas mea mihi quasi spelunca hyene , quam nostri belluam uocant: quod animal semper cadauera persequitur, et uiuit succo ac sanie corporum mortuorum. Aduersum hos, qui habitant in speluncis, et Abacuc lamentabili uoce dicebat: ue qui potum dat proximo [c 9Kb] suo potionis  turbide: et inebriat eum, ut respiciat ad speluncas suas . De his speluncis et Dominus loquebatur: Scriptum est, domus patris mei, domus orationis uocabitur: uos autem fecistis eam speluncam latronum , in quibus animas interficitis deceptorum, ut non uideatis in eis uisiones, de quibus idem Saluator ait: Ego uisiones multiplicaui, et in manibus Prophetarum assimilatus sum . Et alius ad eum: Locutus es, inquit, in uisione filiis tuis , sed somniis 776 creditis et phantasmatibus, quibus precepit Dominus non esse credendum. Isti porcorum carne uescuntur, de quibus dicitur: Ne miseritis margaritas uestras ante porcos . Et ius profanum comedunt, quod in libris eorum heretica arte  conditum est. Quorum uasa immunda sunt omnia, tam scilicet corpora, quam doctrine, et in tantam  dementiam ueniunt, ut quicumque eorum non fuerit similis, eum quasi perditum detestentur.

 Isti fumus erunt in furore meo, ignis ardens tota die. Ecce scriptum est coram me: Non tacebo, sed reddam et retribuam in sinu eorum iniquitates uestras, et iniquitates patrum uestrorum simul, dicit Dominus, qui sacrificauerunt super montes et super colles, exprobrauerunt mihi, et remetiar opus eorum primum in sinum eorum. LXX: Iste est fumus furoris mei: ignis ardet in eo cunctis diebus. Ecce scriptum in conspectu meo: Non tacebo, donec reddam et retribuam in sinu eorum peccata sua, et patrum suorum, dicit Dominus: qui adolebant incensum super montes et super colles, exprobrauerunt mihi; reddam opera eorum in sinum eorum [Al. suum]. Propter opera uestra, et  incredibilem mentis arrogantiam, ut immundi, mundos putaretis immundos, eritis fumus, ignis ardens [Al. ardentis], qui de meo furore succensus est. Furorem autem, obliuionem, iram, penitudinem, ita in Deo debemus accipere, quomodo pedes, manus, oculos, aures, et cetera membra, que habere dicitur incorporalis et inuisibilis Deus. Non quo his pateat perturbationibus, qui eas dono gratie sue exstinguit in nobis; sed quo per nostra uerba Dei erga nos intelligamus affectum. Neque enim ira, que est ultionis libido, ita definitur in Deo, ut in hominibus, que materiam habet in nostris uitiis, non in Domini uoluntate: qui thesaurizamus nobis iram in die ire, et reuelationis iusti iudicii Dei, ut tribulos nostros et spinas, et zizania, que pro semine  Dei attulimus, ligna quoque, fenum et stipulam, que super fundamentum 777 Pauli edificauimus , sapiens flamma consumat. De hoc igne perpetuo et in Moysi cantico legimus: Ignis accensus est de furore meo, et ardebit usque ad infernum deorsum. Deuorabit terram et genimina eius: comburet fundamenta montium, et sagitte mee consument eos . Cuius testimonii sensus est, quod ignis Dei atque uindicta semper ardeat peccatoribus, et eos usque ad inferos persequatur. Qualis erat et diues ille in Euangelio  purpuratus, qui, requiescente Lazaro in sinu Abraham, eternis torquebatur ardoribus. Terram quoque, id est, carnem nostram, et genimina eius, id est, carnis desideria, eadem flamma comburet, et fundamenta  montium que se eleuant contra scientiam Dei. Ipsos quoque montes Dei iacula disperdent, ut  humiliati in penis, montes esse desistant. Ecce, inquit, scriptum est coram me. Omnia enim nostra peccata Dei patent oculis, et in his scripta sunt libris, de quibus in Daniele legimus: Throni positi sunt, et libri aperti sunt . De quibus in alio loco dicitur: Super terram scribantur . Et nequaquam ultra reticebit qui prius dixerat, Tacui: numquid semper tacebo? dicit Dominus . Sed reddet unicuique quod operatus est in sinu eius, hoc est in cordis arcano, ut eos propria torqueat conscientia. De qua et Osee propheta uaticinatur: Cadent in gladio principes eorum propter indisciplinationem lingue eorum . Hec est detractio ipsorum in sinu eorum, que de uniuscuiusque corde procedit. Simile quid et in Prouerbiis  scribitur; In sinu redduntur suo iniquis omnia . Qui sinus propter anime principale  alio nomine appellatur caput. uias eorum dedi in capita eorum . Et alibi: Conuertetur dolor eius in caput eius, et super uerticem illius iniquitas eius descendet . Est autem et bonus sinus, qui sanctitate fruetur conscientie, de quo Psalmista dicebat: Et oratio mea in sinu meo conuertetur . Intelligitur sinus in quemlibet affectus atque dilectio, ut quando ad maritum sermo dirigitur, Uxor que est in sinu tuo; et ad parentem, Adducent filios tuos in sinu . Unde et omnes qui patrem habent Abraham, et uirtutum eius similes esse meruerunt, requiescunt in sinu eius. Neque enim patres, quorum nunc iniquitates  nobis et peccata redduntur, eos debemus accipere, de quorum semine nostra nata sunt corpora. 778 Alioquin et ipse Moyses qui dixerat, peccata patrum filiis esse reddenda in tertiam et quartam generationem, his qui oderunt Deum , interpretatur sententiam suam, dicens: Non morientur filii propter peccata patrum: sed unusquisque in suo peccato morietur . Eamdem Ezechiele approbante sententiam, quod nequaquam dicatur illa parabola: Patres uuam acerbam comederunt, et dentes filiorum obstupuerunt , sed eius tantum dentes obstupescere, qui comederit: et perire animam peccatricem, nec externa luere peccata. Ex quo intelligimus, uel in bonam partem, uel in contrariam, eos accipiendos patres, quibus  unusquisque apponitur, cum de hac uita excesserit. Sacrificauit autem super montes et colles Isrel, quando in Bethel et Dan aureos uitulos posuit. Et exprobrauit Deo super preceptis suis, dum eius neglexit ceremonias, et cultum Dei demonibus tribuit: quorum opera reddenda sunt in sinu eorum . Omnisque hereticus contemnens Ecclesiasticam  simplicitatem, sacrificat in montibus, et exprobrat Deo, dum eius precepta contemnit.

 Hec dicit Dominus: Quomodo si inueniatur granum in botro, et dicatur: ne dissipes illud, quoniam benedictio est; sic faciam propter seruos meos, ut non disperdam totum. LXX: Sic dicit Dominus: Quomodo si inueniatur acinum in botro, et dicatur: ne contingas illud, quia benedictio est in eo: sic faciam propter seruum meum, ut non disperdam omnes. Dixerat Dominus, Isrel esse periturum, et omnia peccata illius suis patere conspectibus, et redditurum se opera singulorum in sinu eorum. Post hec infert similitudinem, et comparationis exemplum, quo doceat unumquemque suo perire peccato, et etiamsi peccantium sit plurima multitudo,  unum iustum cunctorum uitio non perire. Si quis, ait, in botro et uua, que ad maturitatem peruenire non potuit, et acescentes attulit fructus, uel aliquo eris ac terre corrupta est uitio, unum granum reperit illesum, quod spem habeat adhuc maius fieri, et ad maturitatem solitam peruenire, dicat alteri, ne tangas illud, sed dimitte ut crescat, quia benedictio Domini est, ut in tanta acinorum multitudine solum euaderet siccitatem: sic, inquit, de Iudeorum innumerabili multitudine, que offendit Deum, si paucos iustos inuenero, liberabo eos de interitu 779 plurimorum. Et hoc faciam propter seruos meos Abraham, Isaac et Iacob, ad quos facta est repromissio, siue propter eos, qui inter plurimos peccatores seruiunt mihi. Tale qiud et in Genesi legimus,  quando de quinquaginta usque ad decem paulatim queruntur iusti, qui de peccato liberent ciuitatem , et Lot de Sodomis cum filiabus suis solus iustus eripitur . De quo in [a 1Kb] Catholica Epistola scribitur , quod cruciaretur anima ipsius uidentis nefanda committi, et anime [Al. animi tui] iudicium, corporis habitudine demonstraret. Enoch quoque inter peccantium plurimam multitudinem solus raptus ad Deum est . Et Ne cum liberis suis, propter declinantem omnem carnem a Domini seruitute, Diluuium delere non potuit . Sed et Abraham de igne Chaldeorum, fidei integritate seruatus est . In quem sensum et Ieremie uerba ex persona Domini dicentis consentiunt: Quasi calidum in deserto, inueni  Isrel cum occisis gladio . Cum enim, inquit, omnis mundus idololatrie gladiis uulneratus iaceret exanimis, inueni Isrel in Abraham habere calorem fidei, quasi medicus, qui post prelium inter cadauera mortuorum, ubi quem senserit pulsantibus uenis aliquid habere uitale, adhibet curam uulneribus,  ut restituat sanitatem. Pro eo quod scriptum est, , hoc est, quasi calidum, Latinus interpres, uerbi ambiguitate deceptus, lupinum interpretatus est, in quo et Grecorum plerique errant. Et tamen sciendum in Hebraico pro calore scriptum esse [a 13Kb] THODA , quod interpretatur gratia: quod scilicet gratia Dei, et non merito operum suorum saluatus sit Isrel.

 Et educam de Iacob semen, et de Iuda possidentem montes meos: et hereditabunt eam electi mei, et serui mei inhabitabunt ibi, et erunt campestria in caulas gregum, et uallis Achor in cubile armentorum populo meo qui quesierunt me. LXX: 780 Et educam de Iacob semen, et de Iuda, et hereditabit montem sanctum meum, et hereditabunt electi mei, et serui mei habitabunt ibi, et erunt in saltu ouilia  gregum, et uallis Achor in requie armentorum populo meo qui requiesierunt me. Quem supra uocauit granum botri, siue acinum, aut  racemum, hunc nunc appellat semen Iacob et Iuda, qui possideat montes, siue montem eius. Semen Iacob et Iuda plerique Christum intelligunt, de quo in Genesi dicitur: Iuda, te laudabunt fratres tui , et cetera. Nulli enim dubium quin Saluator de Iude stirpe generatus sit. Alii autem Apostolos intelligi uolunt, de quibus sepe diximus: Reliquie salue erunt . Et: Nisi Dominus sabaoth reliquisset nobis semen, quasi Sodoma essemus, et similes Gomorrhe fuissemus . Isti possederunt montem Domini conscientia habitantis in  se Christi, loquentes: Accessimus ad Sion montem, et ciuitatem Dei uiuentis Ierusalem celestem . Siue montes eius, de quibus in psalmis canitur: Montes in circuitu eius, et Dominus in circuitu populi sui . Et: Fundamenta eius in montibus sanctis . Possidebunt autem Sion electi Domini, et inhabitabunt in ea serui eius. De quibus in eodem uolumine scribitur: Semen Abraham serui eius, filii Iacob electi eius . Quicumque ergo adhuc semen est, nec formatus in filium, iste seruus est Domini, cui dicit in Euangelio: Scio quia semen Abrahe estis, sed necdum filii . Si enim semen essent Abraham, opera utique Abraham facerent. Qui autem filius, iste et electus est Domini. Unde electus possidet Ierusalem,  et serui habitant in ea, et de filiorum ac seruorum differentia dicitur: Non accepistis spiritum  seruitutis iterum in timorem, sed spiritum adoptionis . Et erunt, inquit, campestria, siue saltus, in caulas gregum. Pro campestribus in Hebreo SARON  ponitur. Omnis regio circa Lyddam, Ioppen et 781 Iamniam apta est pascendis gregibus. De quo et in Actibus Apostolorum scriptum est: Saltus autem uertentur in ouilia , iuxta illud quod in psalmo canitur: uox Domini perficientis ceruos, et reuelabit saltus , siue condensa siluarum, ut latrones ibi latitare desistant, et bestie uenenataque animalia, et loca quondam insidiarum et sanguinis, in ecclesias Domini transeant, et pascantur ibi greges ab eo, qui posuit animam pro ouibus suis. De quo scriptum est: Ipse pascet nos in secula . Ista uox Domini  perficiens ceruos, et reuelans condensa siluarum, per Ioannem clamat in eremo: Iam securis in radicem arborum posita est. Omnis arbor que non facit fructum bonum, excidetur, et in ignem mittetur . Et iterum: Omnis uallis implebitur ; de qua et nunc dicitur: et uallis Achor in cubile armentorum, et in requiem populo meo qui requisierunt me. De qua et in libro Iesu filii Naue legimus, quod ibi interfectus sit Acham, qui furatus est de anathemate, et de spoliis Iericho, et cum omni domo sua interfectus, atque ex eo quod turbauerit populum, locus ipse in quo accidit, ACHOR , id est, turbationis ac tumultus nomen accepit . uallis igitur Achor, in qua quondam maledictio fuit atque supplicium, erit in armentorum requiem. Que  Paulus edisserens, ait: Numquid de bobus cura est Deo ? an utique de nobis dicit, quia debet in spe qui arat, arare, et qui terit aream, terere eam in spe, ut participetur. De hac ualle et in Osee mystice scriptum est: Loquar ad cor eius, haud dubium quin Ierusalem; et dabo possessores illius inde, et uallem Achor, ut aperiat intelligentiam illius . Idcirco enim uallis Achor in possessionem traditur armentorum populi Dei, et saltus uertuntur in caulas gregum, ut aperiatur intelligentia, et Domini ueritas cognoscatur.

 Et uos qui dereliquistis Dominum, et obliti estis montem sanctum meum. Qui ponitis fortune mensam, et libatis super eam. Numerabo uos in gladio, et omnes in cede corruetis. LXX: uos autem  qui dereliquistis me, et obliti estis montis sancti mei, et paratis fortune mensam, et impletis demoni potionem:  ego tradam uos in gladium: omnes interfecti corruetis. In locis quondam siluestribus atque turbarum. 782 in locis gentilium erunt caule ouium, id est, Ecclesie de toto orbe credentium. uos autem, o populi Isrel, qui dereliquistis Dominum, et ad iracundiam prouocastis Sanctum Isrel, qui obliti estis montem sanctum eius, de quo crebro diximus, uel Dominum Saluatorem, qui montium mons est, et sanctorum omnium sanctus, uel montem Sion, et ciuitatem Dei uiuentis Ierusalem celestem, qui hec et hec facitis, tradam gladio, ut omnes interfecti pariter corrnatis. Qui sit gladius, dicemus postea: Ponitis, inquit, fortune mensam, et libatis super eam: siue iuxta Septuaginta: Paratis fortune mensam, et impletis demoni poculum, aut , quod omnes similiter  transtulerunt, id est, mixtam potionem. Est autem in cunctis urbibus, et maxime in Aegypto, et in Alexandria idololatrie uetus consuetudo, ut ultimo die anni et mensis eorum qui extremus est, ponant mensam refertam uarii generis epulis, et poculum mulso mixtum, uel preteriti anni, uel futuri fertilitatem auspicantes. Hoc autem faciebant Isrelite, omnium simulacrorum portenta uenerantes, et nequaquam altari uictimas, sed huiuscemodi mense liba fundebant. Quodque Septuaginta transtulerunt demoni, in Hebraico habet MENNI , quod Symmachus interpretatus est, absque me: ut sit sensus: Qui paratis fortune mensam, et impletis absque me potionem; ut doceat non sibi fieri, sed demoni. Gladius autem quo interficiuntur, pro supplicio accipitur.  Neque enim omnis populus Isrel gladio traditus est, quorum uidemus quanta millia in toto orbe dispersa sint; sed penis atque cruciatibus, captiuitati et ultime seruituti, iuxta illud quod alibi dicitur: In gladio morientur omnes peccatores populi mei: et in Deuteronomii Cantico: Inebriabo sagittas meas in sanguine, et gladius meus comedet carnes uulneratorum . Haud credibile esse potest, sagittas Domini inebriari sanguine, et gladium illius uulneratorum saturari carnibus. De his sagittis que Iob per singula horarum momenta pungebant, loquitur. Sagitte Domini in corpore meo sunt: quarum furor ebibit [a 1Kb] spiritum meum; cum enim cepero loqui, stimulant me . Iuxta tropologiam autem 783 hoc dicendum  est, quod omnes qui Ecclesiam deserunt et obliuiscuntur montem sanctum Dei, et se tradunt spiritibus erroris, et doctrinis demoniorum, isti parant fortune mensam, nichil ad Deum pertinere credentes, sed uel stellarum cursu, uel uarietate fortune omnia gubernari: quos Paulus increpat, dicens: Non potestis mense Domini participare, et mense demoniorum. Non potestis calicem Domini bibere, et calicem demoniorum : quia eternis tradentur suppliciis, ita ut nullus eorum cedem et ruinam possit euadere.

  Pro eo quod uocaui, et non respondistis, locutus sum, et non audistis: sed fecistis [uulg. et faciebatis] malum in oculis meis, et que nolui, elegistis. LXX: Quia uocaui uos, et non audistis: locutus sum, et contempsistis, et fecistis malum in conspectu meo, et que nolebam elegistis. Gladio, ait, estis traditi, quia non solum reliquistis me, et obliti estis mei, et fortune poculum miscuistis, sed cum essem Emmanuel, id est, nobiscum Deus, de quo et Ioannes scribit: uerbum caro factum est, et habitauit in nobis , presens uos uocaui: reuertimini ad me filii reuertentes . Et: uenite ad me omnes qui laboratis et onerati estis , et respondere noluistis. Locutus sum in parabolis, et omnia feci que facere debui, et  non audistis me, immo et contempsistis. Ego enim sum qui et supra dixi: ueni et non erat homo: uocaui, et non erat qui obediret . Nec uobis hec sufficiebat impietas, ut me presentem contemneretis, et missum ad uos occideretis heredem; sed fecistis malum in conspectu meo, et que nolebam elegistis, et blasphemastis Filium Dei, ut peteretis uobis Barabbam latronem, homicidii et seditionis auctorem; et adhuc audetis dicere: Quare nos errare fecisti a uia tua ? Si enim qui me nesciebant inuenerunt me, et qui me non inuocabant, susceperunt me, quibus uos digni estis cruciatibus, qui missum ad uos atque dicentem: Non ueni nisi ad oues perditas domus Isrel , suscipere noluistis, sed insuper affixistis cruci?  Considerandum quid significet quod ait: Et que nolebam elegistis; aut que sit uoluntas Filii Dei, qui loquitur in Euangelio: Non omnis qui dicit mihi, Domine, Domine, ingredietur in regnum celorum: sed qui facit uoluntatem Patris mei qui est in celis . 784 De qua et ipse dicit Deus: Ut facerem uoluntatem tuam uolui . Hec est uoluntas, de qua et ipse Dominus loquebatur: Inueni Dauid filium Iesse, uirum iuxta cor meum, qui faciat omnes uoluntates meas . Unde et sanctus precatur et dicit: Doce me ut faciam uoluntatem tuam, quia Deus meus es tu . Omnia enim licent, sed non omnia expediunt. Et de uirginibus narrat Apostolus se Domini non habere preceptum, uult tamen nos  esse sicut seipsum . Ex quo ostendit nequaquam indulgentiam magistri sectandam esse, sed uoluntatem ; et ea nos debere eligere que expediunt, non que licent, ut illud est de digamia, uolo adolescentulas nubere, filios procreare, matresfamilias esse . Ponitque causas, cur ista concedat: Iam enim quedam abierunt retro post Satanam. Ergo non est uoluntas pura secundi matrimonii, que fornicationis [b 1Kb] comparatione uilescit.

 Propter hoc hec dicit Dominus  Deus: Ecce serui mei comedent, et uos esurietis. Ecce serui mei bibent, et uos sitietis. Ecce serui mei letabuntur, et uos confundemini. Ecce serui mei laudabunt pre exsultatione cordis, et uos clamabitis pre dolore cordis, et pre contritione spiritus ululabitis. LXX: Propterea hec dicit Dominus: Ecce serui mei comedent, uos autem esurietis. Ecce serui mei bibent, uos autem sitietis. Ecce serui mei gaudebunt, uos autem confundemini. Ecce serui mei exsultabunt in gaudio, uos autem clamabitis propter dolorem cordis uestri, et propter contritionem spiritus uestri ululabitis. Non solum gladio corruetis uos qui dereliquistis Dominum, et fecistis malum in conspectu eius, et presentem noluistis audire, sed multam inter uos et gentium multitudinem cernetis differentiam. Illi enim qui  serui erunt mihi, comedent, et bibent, letabuntur, et laudabunt pre exsultatione cordis. uos autem e contrario, esurietis atque sitietis, confundemini et pre dolore cordis et contritione spiritus ululabitis. Que omnia in mille annis putant esse complenda, cibum et potum, regnum Dei esse credentes, nec intelligentes illud quod scriptum est: Operamini non cibum qui perit, sed panem uite et ueritatis , et carnem Christi, et fructum ligni uite comedere cupientes. De quo Saluator loquitur: Ego 785 sum panis qui de celo descendi . Et Ecclesiastes: Aperi oculos tuos, et saturare panibus . Et Psalmista: Iuuenis, inquit, fui et non senui, et non uidi iustum derelictum, neque semen eius querens panem. Tota die  miseretur et fenerat, et semen eius in benedictionem erit . De isto pane et conuiuio spirituali, discipulos instruebat: uos qui perseuerastis mecum in tentationibus meis, edetis in mensa Patris mei in regno celorum . Quod si de simplici pane accipiamus, quomodo illud explanare poterimus: Non interficiet fame Dominus animam iustam . Et iterum: Cognoscit Dominus uias immaculatorum, et hereditas eorum erit in sempiternum. Non confundentur in tempore pessimo, et in diebus famis saturabuntur . Quanti enim sancti in persecutione moriuntur fame et egestate confecti; quanti iusti esuriunt, et impii cruditatibus distenduntur! Potus autem ille accipiendus est, qui hauritur de fontibus Isrel; quem  qui biberit, habebit in se fontem aque salientis in uitam eternam . Quem et Saluator in regno Patris se bibiturum cum Apostolis pollicetur: qui letificat cor hominis , ita ut bibentes possint dicere: Dedisti letitiam in corde meo . De hoc cibo et potu inter octo beatitudines dicitur: Beati qui esuriunt et sitiunt iustitiam . Et mater Domini plena  sancto Spiritu prophetabat: Esurientes impleuit bonis , qui prius cibum Domini non habebant: et diuites dimisit inanes, qui dati sunt pro sepultura eius; et quem Prophete promiserant, respuerunt. De quibus et in alio loco Psalmista decantat: Diuites eguerunt, et esurierunt , id est, populus Iudeorum. Qui autem querunt Dominum, hoc est, turba gentilium, non egebunt omni bono. Cumque seruientes Christo, et credentes ei letati fuerint, et laudauerint Deum pre exsultatione cordis et gaudio: tunc illi confundentur, uidentes in suum locum alios successisse; et clamabunt pre dolore cordis, implentes illud quod scriptum est: Ibi erit fletus et stridor dentium : quando steterint agni gentium atque iustorum ad dexteram,  et hedi Iudeorum atque impiorum a sinistris: aliis recipientibus eterna premia, aliis eterna supplicia. Contritio autem spiritus pre dolore cordis intelligenda in conscientia 786 peccatorum, iuxta illud quod scriptum est: Cognoscent errantes spiritu intelligentiam . Et: Cor contritum et humiliatum Deus non despicies . Conteritur spiritus quando fuerit eleuatus; quod de rege inimico Isrel scribitur: Indurauit Dominus spiritum eius . Et de Babyloniorum principe, quando eleuatum est cor eius, et induratus spiritus, ut superbiens diceret: Hec est Babylon, et ego feci eam .

 Et dimittetis nomen uestrum in iuramento [uulg. iuramentum] electis meis, et interficiet  te Dominus Deus, et seruos suos uocabit nomine alio, in quo qui benedictus est super terram, benedicetur in Deo amen: et qui iurat in terra, iurabit [Al. iurat] in Deo amen. LXX: Relinquetis enim nomen uestrum in saturitatem electis meis. uos autem interficiet Dominus: seruientibus autem mihi uocabitur nomen nouum, cui benedicetur super terram: benedicent enim Deum uerum, et qui iurant super terram: iurabunt Deum uerum. Pro saturitate, [a 1Kb] que Hebraice dicitur SABAA , ceteri iuramentum interpretati sunt; quod uerbum multas habet intelligentias, et pro diuersitate [b 1Kb] accentuum uariatur. Intelligitur enim et iuramentum, et saturitas, et satietas, et plures, et septem. De quo in libro Geneseos diximus, et in hoc uolumine , ubi septem mulieres apprehenderunt  unum uirum. Rursum pro eo quod Septuaginta transtulerunt, uerum, et in Hebraico dicitur, AMEN , [c 21Kb] Aquila uertit , id est, fideliter. Quod autem dicit, hoc est: aliis in uestrum succedentibus locum, nomen uestrum erit iuramentum electis meis, ut pro malorum exemplo uos habeant et detestentur talia sustinere, et iurent sic; non hec patiar que passus est populus Iudeorum.  Siue nomen uestrum erit in satietatem: quod in his dici solet, quorum odiosa est recordatio et memoria. et qui usque ad saturitatem nauseamque uenerunt. uel certe hoc dicendum, quod nomen suum derelinquant electis Domini, ut pro illis gentium turba succedat; et ipsi appellentur filii Abraham et Isrel. De quibus Paulus loquitur: Pax super eos, et super Isrel Dei . Neque enim qui ex Isrelitis sunt Isrel; nec qui semen Abraham omnes filii , ad quos dicitur: Si filii essetis Abraham, 787 opera Abraham faceretis . Et quia semen sunt Abraham, et non filii, de quorum differentia supra diximus: propterea eos increpat Baptista Ioannes, dicens: Et ne uelitis dicere, patrem habemus Abraham: potens est enim Deus de lapidibus istis  suscitare filios Abrahe . Quomodo enim possunt huius esse filii, qui dixerunt ligno et lapidi, tu genuisti me: cum e contrario, qui ex fide sunt, hi appellentur filii Abrahe? uos autem, inquit, interficiet Dominus, ut nequaquam appellemini circumcisio, sed concisio : ut uita careatis eterna, ut non habeatis eum qui dicit: Ego sum uita . Seruos autem, ait, suos uocabit nomine alio, siue nouo, quod in toto orbe celebrabitur. Et erit benedictum: in tantum, ut qui illo nomine fuerit appellatus, benedicatur in Domino, et signum uere [a 1Kb] Circumcisionis accipiat, amen: quo sepe in approbationem eorum que dicta sunt, Dominus utitur in Euangelio: Amen, amen dico uobis . Nomen autem nouum siue aliud, nullum  est, nisi quod ex Christi nomine deriuatur, ut nequaquam uocetur populus Dei Iacob, et Iudas, et Isrel, et Ephraim, et Ioseph, sed Christianus. Quicumque enim iurauerit in terra, nequaquam iurauerit in idolis et falsis diis, sed in Deo: que sententia rursum, amen signaculo comprobatur. Porro iuxta Septuaginta qui pro amen, uerum Deum interpretati sunt, ut benedicatur Deus uerus, et qui iurant super terram, iurent Deum uerum, non secundum errorem Arianorum referimus ad personam tantum Dei Patris, de quo scriptum est: Ut cognoscant te solum uerum Deum, et quem misisti Iesum Christum : sed ad Filium, qui et ipse uerus Deus est, dicente euangelista Ioanne: uenit Filius Dei, et dedit nobis mentem, ut cognoscamus uerum, et simus in uero  Filio eius Iesu Christo . Iste est uerus Deus et uita eterna. Si enim Saluator de se loquitur: Ego sum ueritas , consequenter uerus Deus a ueritate nomen accepit, ut nequaquam secundum falsos deos appelletur Deus, sed secundum uerum Deum Patrem, et ipse sit uerus Deus. Alioquin si non est uerus, erit idolo similis, quod redundat in capita 788 eorum, qui Christum uerum Deum negant. Hoc est autem nomen nouum, quod ei in Apocalypsi super calculo scribitur , cui in toto orbe benedicitur.

  Quia obliuioni tradite sunt angustie priores, et quia abscondite sunt ab oculis meis. Ecce enim creo celos nouos, et terram nouam, et non erunt in memoria priora: et non ascendet [uulg. ascendent] super cor: sed gaudebitis et exsultabitis usque in sempiternum in his que ego creo. LXX: Obliuiscentur enim tribulationis prioris, et non ascendet super cor eorum. Erit enim celum nouum, et terra noua: et non recordabuntur priorum, et non ueniet super cor eorum; sed gaudium et exsultationem inuenient in ea. Causa letitie et confessionis Dei ueri est, quia eterna angustiarum priorum succedet obliuio, ut nequaquam idolorum meminerint et erroris pristini, sed ad lucem de tenebris transeant, ut eterna beatitudine perfruantur. Obliuiscentur enim pristina mala, non  obliuione memorie, sed bonorum successione, iuxta illud quod scriptum est: In die bona obliuio malorum . Et alibi: Afflictio hore obliuionem facit deliciarum : eo quod in angustiis constituti, nequaquam uoluptatibus pristinis, iuxta errorem, Epicuri animo perfruantur. Licet possit et hoc dici, quod in celo nouo, et in terra noua, omnis conuersationis pristine memoria deleatur: ne hoc ipsum pars malorum sit, prioris angustie recordari. Celum autem nouum et terram nouam, qui putant omnia interire que cernimus, Euangelii interpretantur testimonio: Celum et terra transibunt . Et Pauli apostoli: Que enim uidentur, temporalia sunt: que autem non uidentur, eterna . Porro qui nouitatem, commutationem  in melius [b 1Kb] , et non elementorum arbitrantur interitum, illo utuntur exemplo: A principio terram tu fundasti, Domine, et opera manuum tuarum sunt celi. Ipsi peribunt, tu autem permanes, et omnes sicut uestimentum ueterascent, et quasi amictum inuolues eos, et mutabuntur . In quo perspicue demonstratur perditionem et interitum, non abolitionem in nichili, sed commutationem sonare in melius. Neque enim illud quod in alio loco scriptum est: Luna fulgebit ut sol, et sol septuplum 789 lumen accipiet , interitum significat pristinorum, sed commutationem in melius. Quod ut possit intelligi, nostre conditionis ponamus exempla: Infans cum in puerum creuerit, et puer in iuuenem, et iuuenis in uirum, et uir in senem, nequaquam  per singulas etates perit. Idem enim est qui prius fuit; sed paulatim immutatur, et etati pristine perisse dicitur. Quod intelligens et Paulus apostolus loquebatur: Preterit enim figura huius mundi . Consideremus quid dixerit: Figura preterit, non substantia. Hoc idem significat et Petrus: Latet eos hoc uolentes: quoniam celi erant ab initio; et terra de aqua, et per aquam, Dei sermone subsistit: per que prior mundus inundatus diluuio periit. Celi autem qui nunc sunt et terra, eadem ratione seruantur igni : quo sensu accipiendum  sit, postmodum docet: Nouos [a 16Kb] autem celos, et nouam terram uidemus, et repromissionem eius : non dixit, alios celos et aliam terram uidebimus, sed ueteres et antiquos in melius commutatos. Possumus et hoc dicere, quod conuersi ab idololatria, et pristino errore deserto, nouos celos et nouam terram uideant: nequaquam arbitrantes elementa deos, et ea que nascuntur ex terra. Nunc confitemur celum et terram opera esse manuum Dei: illo autem tempore, seruos et creaturam uenerabamur obsequio Dei, quod et Dauid sentiens cantat in psalmo: uidebo celos opera digitorum tuorum : non quo eo tempore celos non uiderit, cum ista dicebat; sed quo per singula augmenta uirtutum, et futurorum scientiam, nouos uideat, quos ueteres [Al. ueterascere] iam uidebat. Quod autem in fine huius testimonii dicitur:  Que ego creo, a Septuaginta pretermissum est.

 Quia ecce ego creo Ierusalem exsultationem, et populum eius gaudium: et exsultabo in Ierusalem, et gaudebo in populo meo. LXX: Quia ecce ego facio Ierusalem exsultationem, et populum meum letitiam, et exsultabo super Ierusalem, et letabor super populo meo. Gaudere, inquit, et exsultare debetis letitia sempiterna in creatione nouorum celorum, et terre noue, et priorum penitus non meminisse: ne qua uobis recordationis antique oriatur tristitia: quia non solum celos nouos et terram nouam, 790 sed Ierusalem quoque creabo in exsultatione, et populum eius in gaudio. Haud dubium quin uniuerse terre, ut que uetus uni genti gaudium erat, noua cunctis nationibus letitie sit. In tantum autem exsultatio  erit omnium, atque letitia super urbe et populo Dei, ut ego quoque conditor eius exsultem et gaudeam super Ierusalem, et super populo meo qui comedet et bibet et letabitur, et exsultabit in ea, et qui in nomine nouo fuerit appellatus.

 Et non audietur in ea [uulg. in eo] ultra uox fletus, et uox clamoris: non erit amplius infans dierum, et senex qui non impleat dies suos. Quoniam puer centum annorum morietur, et peccator centum annorum maledictus erit. LXX: Et non audietur ultra in ea uox fletus, et uox clamoris: neque fiet ibi ultra immaturus et senex, qui non impleat tempus suum. Erit [Al. Est] enim infans centum annorum, et qui moritur peccator centenarius, maledictus erit. Neque enim congruum erit, ut in ciuitate Ierusalem  et populo Dei, qui exsultationis et gaudii eternam suscipiet creaturam, audiatur ultra uox fletus et clamoris; quando abierint dolor, meror et gemitus. Contraria quippe simul esse non possunt. Et ubi exsultatio est, et gaudium, qui fructus est Spiritus  sancti, ibi fletus et planctus non potest commorari, qui aptus est lamentantibus atque lugentibus, et precipue clamor, quem de Ecclesia credentium Paulus expellit, ne in similitudinem Iudeorum, pro iudicio faciamus clamorem . In tali urbe diuerse etates non erunt: infans et senex, paruus et magnus, qui non impleat dies suos; sed quasi filii resurrectionis, omnes peruenient in uirum perfectum, in mensuram etatis plenitudinis Christi, ut nec desint alicui annorum spatia, nec supersint, et alio necdum solidas habente uires, alius desinat esse quod fuerit, et decrepita etate marcescat; peruenientque omnes ad centenarium numerum, qualis fuit Abraham, qui promissionem filii Isaac, hac etate suscepit . De cuius numeri laudibus, non necesse est plurima memorare, ne superflua sit disputatio. Hoc tantum dicimus, quod decem  decades equalia habent latera, et quadre forme possident firmitatem. 791 In repromissionibus quoque pro his que consumpsimus [Al. contempsimus], multiplicata nobis centuplum Dominus pollicetur, et in bonam terram sementis cadens, primum habet uberrime frugis numerum centenarium. Denique et Isaac unam sementem iaciens fidei, hoc numero laboris sui opera multiplicata suscepit. In illo igitur tempore, quando etas fuerit una cunctorum, et sanctus et peccator erunt simili resurrectione perfecti, nec inter se uariabunt tempore; sed alius ad premia, alius ad supplicia pertrahetur: et in eo peccator maledictus erit, quod incorrupto corpore penas patietur eternas. Illud quoque quod in Apocalypsi Ioannis legimus , post resurrectionem  exhiberi presentie iudicis paruos et magnos, non etatum, sed meritorum significat differentias. Qui enim paruus est iuxta sententiam Salomonis, dignus est misericordia: Potentes autem potenter tormenta patientur . In quem sensum et Domini uerba consentiunt: Seruus qui scit uoluntatem Domini sui, et non facit eam, uapulabit multis . Qui uero nescit, et fecerit digna plagis, uapulabit paucis. Beatus apostolus Paulus, Christo in se loquente, Scripturam ueterem edisserens, Abraham patriarcham non solum circumcisionis, sed preputii asserit patrem , hoc est, duos ex eo populos esse generatos, et eum qui iuxta carnem natus fuerat, [b 1Kb] centenarius propter Christum, qui de Abraham stirpe generatus est,  in quem ille miserit manus, maledictioni perpetue subiacere. Hanc figuram docent Euangelia , quibus fertur [c 1Kb] tunc hemorrhousam egrotare cepisse, quando nata est filia archisynagogi, et quando ista sanata sit, statim illam esse mortuam, uno  atque eodem annorum spatio, nouum populum in iuuentute persistere, et ueterem in infidelitate mori, et esse maledictum. Hoc iuxta Septuaginta interpretes diximus, quorum editio toto orbe uulgata est: ne in loco famosissimo uideremur ad Hebree 792 lingue arcem confugere. Quod siue post resurrectionem intellexeris in secundo Saluatoris aduento, siue post baptismum in prima resurrectione credendum, non abhorret ab Ecclesie fide. Hebrei hec ante resurrectionem in mille annorum regno super terram futura contendunt, et tam longa future uite spatia repromitti, ut centum anni reputentur infantie; peccatorem autem centesimo etatis sue anno esse moriturum: ne uidelicet paratis opibus perfruatur; sed ob peccatum, maledictum esse  se nouerit. Quod si ita est, ubi erit beatitudo perfecta, que peccato uiolatur atque corrumpitur, et peccatum immatura morte punitur?

 Et edificabunt domos, et habitabunt; et plantabunt uineas, et comedent fructus earum. Non edificabunt, et alius habitabit: non plantabunt, et alius comedet. LXX similiter. De his [a 1Kb] domibus, et in sexagesimo octauo psalmo sermo propheticus pollicetur, dicens: Quia Deus saluam faciet Sion: et edificabuntur ciuitates Iude, et habitabunt ibi, et hereditate acquirent illam, et semen seruorum eius possidebit eam: et qui diligunt nomen eius, habitabunt in ea. Que omnia Iudei accipiunt carnaliter, ut Ierusalem urbesque Iudee restituantur in pristinum statum. Quod si eis dederimus, audiant non solum  hoc Ierusalem, sed et Sodome repromitti, dicente Ezechiele: Restituetur Sodoma in antiquum . Ergo domus, in quibus habitaturi sunt qui edificant eas, uel uirtutes intelligende sunt, uel diuerse mansiones apud Patrem; quas iugiter possidebit, qui eas edificauerit. Quales sibi edificasse et obstetrices dicuntur in Exodo, que timebant Deum: licet scriptum sit in Hebraico, a Deo eis edificatas domos, quia timuerunt eum . Et Iacob quia simplex erat, siue ut Grece dicitur , id est, nequaquam fictus; nec talis quales in Petri Epistola condemnantur, de quibus ait: In auaritia fictis sermonibus de 793 uobis negotiantur ; idcirco habitabant in domo, quam Esau, qui feris delectabatur et siluis, possidere  non potuit. Talem domum et Saluatoris in Euangelio uerba describunt: Omnis qui uenit ad me, et audit sermones meos, et facit eos, similis erit uiro prudenti, qui edificauit domum suam super petram, , et reliqua. Alioquin iuxta litteram, multi sancti edificant domos, et non habitant in  eis, uel peregrinatione, uel alterius rapina, uel morte subtracti. Qualis fuit Iob, qui diues carne et spiritu, in tantam deductus est paupertatem, ut in sterquilinio sederet extra portam ciuitatis . E contrario diues ille in Euangelio purpuratus edificauit domum, et habitauit in ea, cui rectissime dici poterat: Stulte, hac nocte auferetur anima tua a te; que autem preparasti, cuius erunt ? Non solum autem ait, edificabunt domos, et habitabunt in eis: sed plantabunt quoque uineas, et ipsi comedent fructum earum. Iuxta illud quod in Michea dicitur: Requiescet unusquisque sub uinea sua et sub ficu sua; et non erit qui exterreat . Hec est uinea que in Euangelio loquebatur: Ego sum uitis, et uos palmites, et  Pater meus agricola  Omnis qui non facit fructum excidetur, et in ignem mittetur . Huius fructus comeduntur et bibuntur, et letificant cor hominis, et inebriant amicos sponsi, et in regno Dei bibuntur quotidie. Sub ficu autem requiescit, et nullius insidias reformidat, qui dulcedine sancti Spiritus fruitur, et illius fructibus saturatur, caritate, gaudio, pace, fide, continentia, patientia. De huiuscemodi dicitur plantatore: Qui plantauerit ficum, comedet fructus eius . Qui tales edificauerit domos, et plantauerit uineas, de quibus et Apostolus loquitur: Ego plantaui, Apollo rigauit, Deus incrementum dedit , comedet labores manuum suarum ; et seminans in spiritu, de spiritu metet uitam eternam  : nec diaboli et satellitum eius fraudibus supplantabitur.

 Secundum dies enim ligni, erunt dies populi mei, et opera manuum eorum [b 1Kb] ueterascent electis meis. Non laborabunt frustra, neque generabunt in conturbatione: quia semen benedictorum Domini est, et nepotes eorum cum eis. Eritque antequam clament, ego exaudiam: adhuc illis dicentibus, 794 ego exaudiam [uulg. audiam]. Lupus et agnus pascentur simul, et leo et bos comedent paleas, et serpenti puluis panis eius. Non nocebunt, neque occident in omni monte sancto meo, dicit Dominus. LXX: Etenim secundum dies ligni uite, dies populi mei: opera laborum suorum inueterascere facient electi mei: non laborabunt in uacuum, neque filios generabunt in maledictionem:  quia semen benedictum a Domino est, et nepotes eorum cum eis. Et erit antequam clament, ego exaudiam eos: adhuc loquentibus illis dicam, quid est? Tunc lupi et agni pascentur simul: leo autem quasi bos comedet paleas, et serpens terram quasi panem. Non nocebunt, neque corrumpent, in monte sancto meo, dicit Dominus.  Aeterna erit habitatio atque plantatio iustorum, ut dies uite populi mei diebus uite ligni comparentur, de quo in Psalmis dicitur: Iustus ut palma florebit , quotidie triumphans de aduersariis, et insigne uictorie preferens. Sin autem iuxta Septuaginta legimus, dies ligni uite, qui magis sensum ex Hebreo uertere, quam uerba, lignum uite intelligimus, quod in paradiso situm est. Ad quod ne extenderet Adam manum suam ut uiueret, eiectus est de paradiso . In cuius custodiam Cherubim, id est, scientie multitudo, et ignita framea posita est, ut seruarent uiam ligni uite, ne in peccato positus Adam, et necdum sua delicta cognoscens, comederet ex eo, et impenitentie desperationisque ac superbie morte moreretur. Quod sit hoc lignum  uite, Salomon exponit manifestius, qui de sapientia Dei disputans ait: Lignum uite est omnibus qui accedunt ad eam, et qui innituntur super illam, quasi super Dominum firmitas ; nec dubium quin uerbum Dei significet, qui ipse est uia atque sapientia, et de se loquitur: Ego sum uita . Et de qua Propheta decantat: Omnia in sapientia fecisti: repleta est terra creatione tua ; et apostolus Paulus: Christus Dei uirtus, et Dei sapientia . Opera quoque populi Dei non ueterascent, sed innouabuntur quotidie, ut non ambulent in uetustate littere, sed in nouitate spiritus . Ut quomodo per inobedientiam unius hominis, peccatores constituti sunt plurimi: sic per obedientiam unius hominis, iusti constituantur multi.  uel certe hoc dicendum, 795 quod opera eorum ueterascant, quorum domus fundata super petram, permanet in eternum, et qui edificarunt super fundamentum Christi, aurum, argentum, lapides pretiosos : et econtrario eorum opera dispereant, quorum domus fundata super arenam, subita tempestate subuertitur; et qui edificauerunt super fundamentum Christi, ligna, fenum, stipulam. An non tibi uidetur quotidie inueterare opera sua, qui preteritorum oblitus, in futurum extenditur? Unde et uetus et nouum dicitur Testamentum: non quo uetus pereat, sed quo nouo aliud non succedat. Hoc quoque iuxta Hebraicum dici potest, quod opera populi et in Christo credentium, fructus sint Apostolorum, id est, electorum Dei, et in thesauris eorum  recondantur. Multi enim uocati, et pauci electi . Isti non laborabunt frustra, ut quondam laborauere Iudei; sed labores manuum suarum manducabunt. Neque generabunt in conturbatione, siue in maledictione, et ut in Hebraico expressius ponitur, , quod lingua eorum dicitur LABALA  [Al. LABAALA] hoc est, ut esse desistant, et finem substantie sue habeant: pro quo Aquila, Symmachus, et Theodotio festinationem interpretati sunt: ut nequaquam festinent absque ratione credere: sed imitentur Nathanel, qui Domini uoce laudatus est: Ecce uere Isrelita, in quo dolus non est , qui Christum auctoritate Scripturarum querebat, et de Prophetis cupiebat  agnoscere dicens: De Nazareth potest aliquid boni esse? Et est sensus: Quomodo mihi Messiam adducitis de Galilea, et Nazareth, quem ego de Bethleem Iuda scio esse promissum? Apostoli igitur et apostolici uiri ita filios generabunt, ut de Scripturis sanctis instruant, ut non imitentur maledictionem Iudeorum, sed cum Propheta dicant: A timore tuo, Domine, in utero concepimus, et parturiuimus et peperimus . De his enim dictum erat: Benedicta progenies uteri tui . Tales sunt filii Abraham, qui faciunt opera eius: et in ueteri historia appellantur filii Prophetarum : quales et in nouo Instrumento Apostoli genuerunt , Paulus Timotheum, Lucam, et Titum, multosque alios; Petrus Marcum euangelistam, et  ceteri ceteros, quorum benedictum semen est, et hucusque benedicitur, et permanent filii 796 filiorum. De quibus Propheta dicit: Beatus uir qui timet Dominum, in mandatis eius uolet nimis. Potens in terra erit semen eius, generatio rectorum benedicetur . Et alibi: Filii tui sicut nouelle oliuarum in circuitu mense tue. Ecce sic benedicetur homo qui timet Dominum . Econtrario de Iuda dicitur proditore, et omnibus qui similes eius sunt, Fiant filii eius pupilli, et uxor eius uidua. Commoueantur et transferantur filii eius, et mendicent, eiiciantur de domibus suis . Generationis enim male finis est pessimus. Qui concipiunt dolorem, et pariunt iniquitatem. De quorum scriptum est principe: Ecce parturiit iniustitiam, concepit dolorem, et  peperit iniquitatem . Si autem hoc de impiis dicitur, quomodo Samuel, uir beatus et iustus, filios pessimos genuit, qui non ambulauerunt per uiam patris ; et Dauid, de cuius Christus natus est semine, duos genuit filios, Ammon et Abessalon, quorum alter fratris, alter patris exstitit parricida ? Ex quibus omnibus discimus, filios et nepotes secundum id intelligi debere quod diximus. Iuxta quod et Paulus filios parturit, donec Christus formetur in eis, et Onesimum in uinculis generat . Qui cum clamauerint, statim exaudientur, et illis loquentibus, dicet Dominus, Adsum. Que omnia etiam iuxta litteram in Actibus Apostolorum cernimus esse completa. Neque enim potuissent omnes gentes in tam breui tempore  credere, nisi signorum miraculis fides eorum quodammodo esset extorta. Loquentibus enim et clamantibus Apostolis et apostolicis uiris, Dominus signorum magnitudine respondebat, ut Dorcas ad preces Petri surgeret , ut Publii pater in insula Melita febribus et dyssenteria, qui morbi inter se contrarii sunt, Pauli precibus sanaretur, et ut eos totus orbis deos inter homines diceret ambulare . Tunc lupus et agnus pascebantur simul, persecutor Paulus, et Ananias discipulus . Ille lupus, de quo scriptum est: Beniamin lupus rapax, mane comedet predam, et ad uesperam dabit escas ; siue ut in Hebraico dicitur, diuidet spolia. Cuius doctrina cibus fuit credentium,  et qui in toto orbe de superatis aduersariis triumphauit. Agni autem credendi sunt omnes, qui in uestibus candidis sequuntur Agnum quocumque uadit , quos 797 Dominus Petro tradidit ad pascendum dicens: Pasce agnos meos . Leo quoque ut bos comedet paleas, quando uiri disertissimi, et quondam apud seculum potentes, Scripturarum se tradunt rusticitati, ut nequaquam seculari pascantur eloquentia, que instar mellis stillat de labiis meretricis, sed uilitatem et paleas sequantur historie, donec multo labore atque industria mereantur ad frumentum sensuum peruenire. De quibus paleis et frumento Ieremias loquitur: Quid paleis ad triticum, dicit Dominus ? Et considerandum, quod non bos uertatur in  rabiem, sed leo mutetur in mansuetudinem. Serpens etiam qui obseruabat hominis calcaneum, et cuius ab homine obseruabatur caput, nequaquam aliorum nutrietur interitu, sed terram, siue puluerem quasi panem comedet . Aut certe sic intelligendum, quod diabolus qui prius hominum mortibus pascebatur, eos tantum comedat, qui puluis ac terra sunt: per que omnia demonstratur malorum in bonum commutatio, qui innoxii erunt, antiqua feritate deposita: non foris, sed in monte sancto Domini, hoc est, in Ecclesia, et in confessione eius montis, a quo uulneratus est princeps Tyri, et qui excisus de monte sine manibus, creuit in montem magnum, et impleuit orbem . Interrogemus in hoc loco Iudeos, et omnes qui sub nomine Christiano  adhuc paleas comedunt Scripturarum, que uentilabro Domini a tritico separate, uento tradentur et flammis, que beatitudo sit estimanda, ut in mille annorum regno, in Sion monte, ciuitate Christi presentis Ierusalem; et in Templo augustissimo, lupi et agni, leones et boues, serpentes et homines simul comedant, pariterque commorentur? et his [Al. hi] tantum innoxii sint, qui in monte sancto Domini habitauerint? Ex quo intelligimus omnes, qui extra montem fuerint, occidendos. Nudabitur ergo lupis, leonibus, ursis, pardis atque serpentibus, et ceteris bestiis uniuersus orbis; et immensi saltus, et Aegyptie uastitas solitudinis, que uenenatorum animantium fertilis est, et pro summa felicitate ciuitas sancta non solum hominum, sed et bestiarum atque  serpentium erit habitaculum, ut iuxta superiorem prophetiam, habitet lupus cum agno, et pardus cum hedo, uitulus et leo, et oues cum ursis simul 798 morentur ; et puer paruulus regat eos, et infans ab ubere mittat manum in foramen aspidis, et in cauerna sua interficiat regulum. Causaque sit tante felicitatis, quia repleta est omnis terra scientia Domini.

 Hec dicit Dominus: Celum sedes mea, et terra scabellum pedum meorum. Que est ista domus quam edificabitis mihi, et quis est iste locus requietionis mee? Omnia hec manus mea fecit, et facta sunt uniuersa ista, dicit Dominus. LXX similiter. Ne montem sanctum intelligeremus Sion,  et Iudaico operiremus errore, qui putant exstruendam Ierusalem, et omnia que Dominus pollicetur, ibi explenda carnaliter, aufert nobis hanc suspicionem; et ponit testimonium, quo usus est Stephanus primus martyr in Christo aduersum Iudaicam contentionem . Salomon edificauit ei domum, haud dubium quin Deo; sed non in manufactis excelsus habitat, sicut Propheta ait: Celum mihi thronus est: terra autem scabellum pedum meorum. Et Paulus in eodem uolumine: Deus qui fecit mundum, et qui in eo sunt, nequaquam in templis manufactis habitat . Si enim instar sedentis in solio atque regnantis, celum thronus eius est, et terra scabellum pedum illius, quomodo paruo claudetur loco, qui complet omnia, et in quo sunt omnia?  Unde et Moyses: Ne dicas, inquit, in corde tuo, Longe est: Deus enim in celo sursum, et super terram deorsum: et non est alius preter eum Deus . Et Psalmista: Quo ibo a spiritu tuo, et a facie tua quo fugiam? Si ascendero in celum, illic es: si ad inferna descendero, ades . Cui et Ieremias ex persona Dei congruit, dicens: Deus appropinquans ego: et non de longe Deus. Numquid latere quis poterit in absconditis, et ego non uidebo eum? Nonne celum et terram ego impleo ? In ipso enim omnes sumus et mouemur . Hoc autem dicit, ut Iudaicum conuincat errorem, qui putant inuisibilem, et incorporalem, et incomprehensibilem Deum, templo Ierusalem posse concludi. Quod quidem et ipse Salomon,  exstructor Templi, in oratione sua ad Dominum prolixius confitetur . Ac ne arbitremur celo quoque et terra Dei magnitudinem metiendam, in alio loco de eo legimus: Qui tenet celum palmo, et terram pugillo . Per que ostenditur Deus 799 et forinsecus, et intrinsecus, et infusus, et circumfusus, dum et solio ambiente non concluditur, et pugillo concludit ac palmo. Qui non solum celi et terre, sed et inuisibilium creator est Angelorum, et Archangelorum, Dominationum, Potestatum, et cunctorum hominum, de quibus Apostolus loquitur : que omnia Dei manus operata est. De qua et Iob et Psalmista commemorant: Manus tua fecit me, et plasmauit me . Omnia enim per ipsum facta sunt, et  sine ipso factum est nichil. De quo rursum Ioannes: In mundo, ait, erat; et mundus per ipsum factus est . Ipse enim dixit, et facta sunt, ipse mandauit, et creata sunt . Et hoc quod Scriptura Geneseos mystico sermone demonstrat, dixit Deus, et fecit Deus . uerbo enim Domini celi firmati sunt, et spiritu oris eius omnis uirtus eorum. Nullusque locus est requietionis Domini, nisi iste quem Propheta subnectit.

 Ad quem autem respiciam, nisi ad pauperculum et contritum spiritu, et trementem sermones meos? Qui immolat bouem, quasi qui interficiat hominem. Qui mactat pecus, quasi qui excerebret canem.  Qui offert oblationem, quasi qui sanguinem suillum offerat. Qui recordatur thuris, quasi qui benedicat idolum [uulg. idolo]. LXX: Et super quem respiciam, nisi humilem et quietum, et trementem sermones meos?  Iniquus autem ** qui immolat uitulum quasi percutiens uirum. Sacrificans de grege, quasi qui occidat canem. Qui offert similam, quasi qui sanguinem suillum. Qui dat thus in memoriale, quasi blasphemus. Sublato altari Temploque terreno, quod humana construxerat manus, recte auferuntur et uictime Iudeorum, ne forsitan dicerent: Non tam stulti sumus, ut Deum putemus loco posse concludi; sed in separato ad sacrificandum loco, Deo uictimas immolamus, que lege precepta sunt. Habitator igitur celi, immo Creator omnium qui in terris templum habere se  denegat, humilem et quietum, et trementem sermones suos hominem libenter assumit in templum, iuxta illud Apostoli: uos autem estis templum Dei, et Spiritus sanctus habitat in uobis. Si quis uiolat templum Dei, uiolabit illum Deus. Templum enim Dei 800 sanctum est, quod estis uos . Quicumque ergo humilis est et quietus, et tremens sermones Dei, ipsum respicit Dominus; et de ipso dictum intelligi potest, quod sub terre nomine prophetatur: Terra tremuit et quieuit, cum resurgeret ad iudicium Deus . Habitatores enim eius, pro quibus terra dicitur, considerantes iudicium Dei, quietem agunt a malis operibus; et sedentes in domo, [a 1Kb] eterno requiescunt sabbato, ne moueant se ad opus seruile peccati, sicut edificatores  turris mouerunt quondam de Oriente pedes suos, et ortum ueri luminis reliquerunt. Nec audierunt illud quod ad Cain dicitur: Peccasti, quiesce . Sed iuxta Prouerbia Salomonis: Qui audit Deum, habitabit [b 37Kb] confidens, et quiescet absque timore ab omni malo . Iste est humilis atque pauperculus, et contritus spiritu, tremensque sermones Domini, de quo scriptum est in Euangelio: Beati pauperes spiritu, quoniam ipsorum est regnum celorum . Et alibi: Beatus qui intelligit super egenum et pauperem . Et rursum: Spiritus Domini super me, propter quod unxit me, euangelizare pauperibus misit me . Quodque sequitur in editione uulgata: Iniquus autem, in Hebraico non habetur, sed simpliciter iungit  et dicit: Qui immolat bouem, quasi qui interficiat hominem. Quod et in alio scriptum est loco: Misericordiam uolo, et non sacrificium: scientiam magis Dei, quam holocaustum . Et per Malachiam: Omnia que oderam, faciebatis: operientes lacrymis altare meum: numquid dignum est ut respiciam ad sacrificium uestrum, et suscipiam placabile quid de manibus uestris ? Audiant Iudei  quod Deus non querat sacrificia, sed offerentium animum. Et qui mactat, inquit, pecus, quasi qui excerebret canem. Unde et per Moysen scriptum est: Non offeres mercedem meretricis: neque pretium canis in domo Dei tui. . Pulchreque canis et meretrix copulantur, quia utrumque animal pronum est ad libidinem. Simulque consideremus quod non dixerit: Qui immolat arietem, quasi qui immolat canem; sed occidat, inquit, canem. Quod uerbum non ponitur in sacrificiis, sed in his que trucidantur illicite. Qui offert oblationem et sacrificium, 801 quasi qui sanguinem suillum offerat. Quod et ipsum Lege prohibetur, tales sunt ceremonie Iudeorum . Qui thus tribuit quasi blasphemus, immo quasi benedicens idolo.  Potest autem et hic esse sensus: Post Filium meum qui uenit mansuetus et pauper, sedens super pullum asine, nolo carnes, uictimas detestor, sacrificia Iudeorum, umbras Legis reprobo, quia delectabilis mihi est ueritas Euangelii . Sin autem hoc dicitur, quod post fulgur Euangelii, uetus religio cesset in nube: quid respondebunt, qui credentes ex Iudeis arbitrantur absque noxa sui posse carnaliter offerre sacrificia?

 Hec omnia elegerunt in uiis suis, et in abominationibus suis anima eorum delectata est. Unde et ego eligam [c 1Kb] illusiones eorum, et que timebant, adducam eis. Quia uocaui, et non erat qui responderet: locutus sum, et non audierunt: feceruntque malum in  oculis meis: et que nolui, elegerunt [uulg. egerunt]. LXX: Et ipsi elegerunt uias suas, et abominationes suas anima eorum uoluit: et ego eligam illusiones eorum, et peccata retribuam eis. Quia uocaui eos, et non obaudierunt: locutus sum, et non audierunt. Et fecerunt malum in conspectu meo, et que nolebam elegerunt. Immolare bouem, mactare arietem, offerre sacrificium, thura succendere, que ita habet Deus, quasi homicidium, et oblationem canis: et suillum sanguinem atque blasphemiam ipsi elegerunt; et ut talia colerent, eorum arbitrii fuit; iuxta quod dicit per Ezechiel: Dedi eis iustificationes non bonas, et precepta non bona . Et in uiis, inquit, suis ambulauerunt, non in uia Domini. Et abominationes suas anima eorum uoluit, ut amatores  magis essent sui, quam amatores Dei. Quam ob causam, illis eligentibus uias suas, et non eum qui dicit: Ego sum uia , et Dominus elegit illusiones, siue illusores eorum, [d 28Kb] qui Hebraice dicuntur THALULE , id est, , ut constituat principes pessimos, et omnia mala eorum, siue que timebant, pariter adducat. Causasque reddit, cur 802 traditi sint Scribis et Phariseis illusoribus  suis, de quibus primus psalmus iuxta Hebreos canit: Et in cathedra illusorum non sedit: quos appellant Septuaginta pestilentes: quales fuerunt filii Eli, filii pestilentie, pro quo in Hebraico scriptum est BELIAL [Al. BLIAL] , hoc est, diaboli. Quia, inquit, uocaui, et non erat qui responderet: locutus sum, et non audierunt: feceruntque malum in oculis meis: et que nolui, elegerunt. Quos uersus secundo ponit in presenti loco, et supra, ubi dicitur: Numerabo uos in gladio, et omnes in cede corruetis: quia uocaui, et non respondistis , et cetera similiter. Quod testimonium, quo sensu accipi debeat, ibi dictum est.

 Audite uerbum Domini, qui tremitis ad sermonem [uulg. uerbum] eius. Dixerunt fratres  uestri qui oderunt uos, [a 1Kb] et abiecerunt propter nomen meum: Glorificetur Dominus, et uidebimus in letitia uestra: ipsi autem confundentur. LXX: Audite uerbum Domini, qui tremitis sermonem eius. Dicite fratribus uestris, qui oderunt uos, et abominantur ut nomen glorificetur Domini: et appareat in letitia eorum: et illi confundentur [Al. confundantur]. De quibus ante iam dixerat: Super quem respiciam, nisi super humilem et quietum, et trementem sermones meos? ipsis precipit ut, contemptis uictimis Iudeorum, et omni Scribarum ac Phariseorum tumore despecto, transeant ad eius cultum, quem uocantem illi audire noluerunt, atque contempserunt, et fecerunt malum in conspectu eius. Nec hoc preceptorum fine contentus est, sed imperat eis mandatum Euangelii  , ut diligant inimicos suos, benefaciant his qui oderunt se, et orent pro persecutoribus suis, et imitentur clementiam Patris, qui oriri facit solem suum super iustos et iniustos: Ut uidentes, inquit, opera uestra, glorificent Patrem uestrum qui in celis est . Quod post generalem intelligentiam [b 1Kb] specialiter Apostolis precipitur et apostolicis uiris, ut diligant Iudeos persecutores suos, et eos qui se abominantur, in loco fratrum habeant, dicentes cum Petro: uiri fratres et patres, 803 audite; et Paulo apostolo: Tristitia mihi est, et continuus dolor cordi meo pro fratribus meis qui sunt Isrelite . Glorificatur autem nomen Domini, quando uiderint homines persecutorum ferociam nostra frangi patientia, et uerberantem  manum, alterius male obuersione confundi. Quibus in Euangelio precipitur: Luceat lumen uestrum coram hominibus, ut uidentes bona opera uestra, glorificent Patrem uestrum qui in celis est ; et in Apocalypsi Ioannis: Timete Deum, et date ei gloriam . Paulus quoque scribit ad Corinthios, prouocans eos ad continentiam: Ut glorificetis Deum in corpore uestro . Et rursum: Siue comeditis, siue bibitis, omnia in gloriam Dei facite . Unde et Dominus maledicentibus  non remaledicebat : et pro persecutoribus precabatur. Quod autem precipit: Dicite fratribus uestris , non simpliciter accipiendum est, alioquin multi fratres uocant, et in corde non retinent caritatem, de quibus scribit Apostolus: Deum confitentur se scire, operibus autem negant . De quibus et Dominus loquebatur: Non omnis qui dicit mihi: Domine, Domine, intrabit in regnum celorum: sed qui facit uoluntatem Patris mei qui in celis est . Sicque stare potest illa sententia: Nemo dicit, Dominus iehsu, nisi in Spiritu sancto . Nam cum heretici dicant Dominum Iesum, et multi in resurrectione dicturi sunt: Domine, nonne in nomine tuo prophetauimus, et uirtutes multas fecimus ? Respondebit eis Dominus: Recedite a me, nescio uos, operarii iniquitatis. Ergo dicere, non sermone, qui facilis est, sed affectu et operibus comprobatur. Ex quibus discimus, eumdem esse utriusque Testamenti Dominum qui precipit, ut si uiderimus iumentum inimici nostri cadere sub onere suo, non transeamus, sed leuemus cum eo, et si bouem aut asinum inuenerimus errantem, reddamus ei . Hec iuxta LXX. Porro iuxta Hebraicum, hic mihi sensus uidetur: Audite, Apostoli, audite, discipuli mei, qui tremitis uerbum Domini, narrabo quid dixerint fratres uestri qui oderunt, et separant uos, et arbitrantur alienos, non propter mala uestra; sed propter nomen meum, qui immundos existimant cunctos 804 de sua in  me gente credentes, et dicunt: Recede a me, quia immundus es. Quid ergo est quod eos dixisse commemorat: Glorificetur Dominus, et uidebimus in letitia uestra? Cuius uersiculi hic sensus est: Quid nobis humilem introducitis Deum? quid crucifixum et uirum dolorum, et scientem ferre infirmitates? uolumus eum in sua  maiestate conspicere regnantem: suspiciemus et in sua gloria triumphantem, humilem atque deiectum uidere non possumus. Statimque infert: Ipsi autem confundentur, subauditur, qui loquuntur talia, qui non intelligunt mysteria Scripturarum, malisque suis sentient eius potentiam, quem pro humilitate contempserant.

 uox [uulg. populi] fremitus de ciuitate, uox de Templo, uox Domini reddentis retributionem  inimicis suis. LXX pro fremitu, clamorem posuerunt, et cetera similiter. uolumus scire que sit confusio Iudeorum, qui dixerunt: Glorificetur Dominus, ut uestram letitiam uideamus, et triumphos regis uestri, nequaquam cassis promissionibus, sed oculis contemplemur. uox, inquit, clamoris de ciuitate: haud dubium quin Ierusalem significet Romano exercitu circumdatam, et in tres partes intus seditione diuisam, quando unus Templum obtinuit, et omnia prius sancta possedit, forinsecus contra hostes, intrinsecus  contra ciues dimicans. Eo tempore et in urbe, et in Templo, tam sacerdotum et Leuitarum, quam uulgi ignobilis, mulierumque ac puerorum ululatus auditus est, quando reddidit Dominus retributionem inimicis suis, implens comminationem qua dixerat: Relinquetur uobis domus uestra deserta ; et illam prophetiam: Dereliqui domum meam. Quando presides templi consona Angeli uoce dixerunt: Transeamus ex his sedibus. De quibus [a 1Kb] non solum Iosephus, Iudaice scriptor historie, sed multis prius seculis Psalmista testatur, dicens: uidi iniquitatem et contradictionem in ciuitate , que circumdedit muros eius tota die et tota nocte, ita ut subuerteretur ciuitas , et impleretur aliud uaticinium: Sion quasi ager  arabitur: et Ierusalem quasi casula in cucumerario relinquetur .

 Antequam parturiret, peperit: antequam 805 ueniret partus eius, peperit masculum. Quis audiuit unquam tale? quis uidit huic similem [uulg. simile]? Numquid parturiet terra in die una: aut parturietur [uulg. parietur] gens simul? quia parturiuit et peperit Sion filios suos: Numquid ego qui alios parere facio, ipse non pariam, dicit Dominus? Si ego qui generationem ceteris tribuo, sterilis ero, ait Dominus Deus tuus. LXX: Antequam parturiens pariat: antequam ueniat dolor parturientium, effugiat, et peperit masculum. Quis audiuit tale, et quis uidit simile? Si parturiuit terra in die una; aut si nata est gens simul, quia parturiuit et peperit Sion paruulos suos.  Ego autem dedi exspectationem hanc, et non recordata es mei, dicit Dominus. Nonne ego parientem et sterilem feci, dicit Deus tuus? Clamore resonante de Ierusalem et Templo eius, quando obsessa atque subuersa est, et inimicis Christi, qui [b 1Kb] Deum regem suscipere noluerunt, recipientibus pro impietate sua atque blasphemiis eterna supplicia, Ecclesia in nomine Domini congregata, de qua in psalmo dicitur: Homo natus in ea: et ipse fundauit eam altissimus , antequam parturiret, peperit, antequam ueniret partus eius, genuit masculum. Non enim multo tempore, ut populus Iudeorum per Abraham, et Isaac, et Iacob, et duodecim Patriarchas, et rursum per liberos eorum ac nepotes creuit in maius, sed ad Euangelicam predicationem statim omnis mundus concepit, et  parturiuit, et peperit masculum, quem Pharao et Herodes conabantur occidere, qui et in Moyse, et in Christo saluatus in Aegypto est. Denique Abraham et Isaac masculos habuere liberos, et Iacob multorum filiorum pater, unam genuit filiam, pro qua dura perpessus est . Quod si filie Salphaad Dei sententia recipiunt hereditatem patris  , hoc considerandum est, quod pater earum in peccato suo mortuus sit, qui nullum filium genuit, et Moyses nichil super eis ausus fuerit iudicare, sed retulit ad Dominum, qui eas ne inopes permanerent, iussit fratribus copulari. Geneseos quoque narrat liber , quod postquam ceperunt homines multi fieri, qui numerus semper in uitio est, et filie eis nate sunt, acceperunt eas, 806 non Angeli, sed filii Dei, de quibus orti sunt gigantes: siue ut in Hebreo scriptum est , id est, irruentes. Econtrario ad sanctum dicitur: Uxor tua sicut uitis abundans in lateribus domus tue. Filii tui sicut nouelle oliuarum, in circuitu mense tue . Et iterum: uideas filios filiorum tuorum . Peperit igitur Sion, hoc est, reliquie  ex Isrel et Apostolorum credentium fides, masculum Dominum Saluatorem, qui in toto simul orbe generatus [c 1Kb] est, quod nullus audiuit, quod nulla narrat historia, aut alicuius doctrina, ut omnes in breui tempore crederent nationes. Et de uniuersis gentibus, una gens fieret Christianorum, de qua et Paulus loquitur: Si qua in Christo noua creatura uetera transierunt; ecce facta sunt noua : iuxta illud quod alibi scriptum est: Et adorabunt in conspectu eius omnes familie gentium: quia Domini est regnum, et ipse dominabitur gentium. Omnes enim, ait, gentes quas fecisti, uenient, et adorabunt coram te, et glorificabunt nomen tuum . De quo dicit Iacob: Ipse est exspectatio gentium . Et Psalmista: Spes omnium  finium terre . Et idem Isaias quem nunc edisserimus: Erit radix Iesse, et qui surget, ut princeps sit gentium, in ipso gentes sperabunt ; implentibus Apostolis quod preceptum est: Docete omnes gentes, baptizantes eas in nomine Patris et Filii et Spiritus sancti , ut nascatur nouus populus, de quo et uicesimus primus psalmus canit: Annuntiabunt celi iustitiam eius, populo qui nascetur, quem fecit Dominus . Et iterum: Populus qui creabitur, laudabit Dominum . Hic autem populus uno creatus est die, quem illustrat sol iustitie, dicente Scriptura: Erit tibi Dominus lux sempiterna . Possumus hoc quod dicitur: Orietur gens simul, quia parturiuit et peperit Sion filios suos, et ad illud tempus referre,  quando una die tria millia [d 1Kb] et quinque millia de Iudaico populo crediderunt . Dicitur quoque in eodem Actuum Apostolorum libro quod de uniuersis gentibus que sub celo sunt, fuerint in Ierusalem, qui audiebant uariis linguis loquentes magnalia Dei . Quodque sequitur iuxta LXX, Ego autem dedi exspectationem hanc, et non recordata es  mei, dicit Dominus. 807 Nonne ego parientem et sterilem feci, dixit Deus tuus, manifestius in Hebraico ponitur, cui et reliqui interpretes congruunt: Numquid ego qui alios parere facio ipse non pariam, dicit Dominus? Si ego qui generationem ceteris tribuo, sterilis ero, ait Dominus Deus tuus, secundum illud quod alibi dicitur: Qui plantauit aurem, non audiet, et qui finxit oculum, non considerat ; quod scilicet qui omnes homines creauit ex nichilo, possit de uniuersis gentibus unam partem in se credentium Ecclesiam facere. Denique in uicesimo octauo psalmo, ubi nos legimus: uox Domini concutientis desertum , in Hebreo scriptum est: uox Domini parere faciens desertum , ut deserta prius Ecclesia generet, et perficiantur  cerui apertis saltibus atque contritis. Porro iuxta LXX hic sensus est, quod uno tempore ad predicationem Euangeliorum, una gens totius orbis oriatur. Per multos prophetas sepe promisi, et non meministi promissionis mee, o urbs que clamoribus es plena: o Templum quod a Domino derelictum est: o popule, cui reddidi uicissitudinem suam. Nonne ego, inquit, feci parturientem et sterilem; [a 1Kb] que prius fuerat sterilis, postea parturiuit et peperit? De qua in psalmo scribitur: Qui habitare faciat sterilem in domo, matrem filiorum letantem . uel certe rerum ordo conuersus est: Pariens facta est sterilis, et quondam sterilis peperit plurimos, quia Domini ista sententia est.

 Letamini cum Ierusalem, et exultate in  ea omnes qui diligitis eam. Gaudete cum ea gaudio, uniuersi qui lugetis super eam, ut sugatis, et repleamini ab ubere consolationis eius, ut mulgeatis, et deliciis affluatis, ab omnimoda gloria eius. LXX: Letare, Ierusalem, et conuentum facite omnes qui diligitis eam. Gaudete gaudio omnes qui lugetis super eam, ut sugatis et impleamini ab ubere consolationis eius, ut postquam suxeritis, delectemini ab introitu glorie eius. Apostolis precipitur et apostolicis uiris, qui diligunt utramque Ierusalem, et eam que corruit plangentibus atque lugentibus, et illam que surrectura est omni desiderio prestolantibus, ut gaudeant cum ea et in ea, que edificata sit uiuis lapidibus, 808 qui uoluuntur super terram, et in rotarum Cherubim similitudinem, sequuntur spiritum precedentem: non  in his qui in eternos cineres dissoluti sunt. De quibus Dominus loquebatur: Amen, amen dico uobis, non permanebit lapis super lapidem, donec compleantur omnia hec . Gaudete, inquit, cum ea gaudio, uniuersi qui lugetis eam. Quales supra Petrum et Paulum apostolos docuimus, et omnes qui exspectabant redemptionem Isrel, ut sugant et repleantur uberibus consolationis eius. Neque enim poterat fieri, ut que genuit masculum, et erat puerpera, careret lactis abundantia in educationem eius gentis et paruulorum, qui simul nati fuerant, ut preberet eis duo ubera, nequaquam ut prius in Aegypto, fracta et iacentia, sed integra et uirginali decore stantia, ueteris ac noui Instrumenti, ad prebendum rationale lac. De quibus sponsus ad eam loquitur:  Bona ubera tua super uinum . Isti erant, de quibus specialiter dicebant: Beati lugentes, quoniam ipsi consolabuntur . Et hoc notandum, quod qui paruuli sunt, consolationis indigent lacte, et adhuc in mortali uersantur loco. Qui uero post lac consolationis ad solidum profecerint cibum, deliciis affluent ueritatis, et scientia omnimode glorie, que Hebraice dicitur ZIZ . Pro qua LXX introitum; Symmachus pinguedinem; Theodotio, multitudinem interpretati sunt. Hoc diximus, ut psalmi septuagesimi noni uerbum panderemus ambiguum, in quo scriptum est: uastauit eam aper de silua, et singularis ferus depastus est eam . Pro eo enim, ubi in nostris [b 1Kb] et Grecis codicibus legitur id est: singularis ferus,  in Hebraico scriptum est ZIZ SADAI : quod Aquila transtulit, [c 23Kb] , hoc est, omnimodum regionis, ut significaret non solum a Romanis, sed a cunctis gentibus [d 1Kb] Isrelem esse uastatum. Introitus autem gloriosus Ecclesie ille intelligendus est, de quo scribit Ioannes apostolus: Et in duodecim portis erant duodecim margarite, et platee ciuitatis auro mundo sicut uitrum perspicuum . Istas margaritas prohibet Dominus mitti ante porcos , quas negotiator bonus cum in 809 Prophetis inuenerit et Apostolis, pergit ad unum pretiosissimum margaritum, non priores abiiciens, sed per illas querens pretiosius .

 Quia hec dicit Dominus: Ecce ego [e 18Kb] declino super eam quasi fluuium pacis, et quasi torrentem  inundantem gloriam gentium, quam sugetis: ab ubere portabimini, et super genua blandientur uobis. LXX: Quia hec dicit Dominus: Ecce ego declinabo ad eos quasi fluuius pacis, et quasi torrens inundans gloriam gentium. Paruuli eorum in humeris portabuntur, et super genua consolabuntur. Exstructa per Apostolos Ierusalem, et instaurata in priorem statum, postquam filii et habitatores eius uberibus fuerint consolati, et lactis abundantia ad delicias peruenerint ueritatis, per quas [a 1Kb] peruenitur ad gloriam Dei: tunc Dominus declinabit super eam fluuium pacis, de quo crebro diximus: Flumen Dei repletum est aquis . Et: Fluminis impetus letificat ciuitatem Dei ; ut pace omnia possidente, et nationum cessantibus bellis,  de quibus Scriptura dicit: Dissipa gentes que bella uolunt , torrens doctrinarum Dei irriget arua credentium. Tunc filii eius, siue paruuli  in humeris portabuntur, et super genua consolationem accipient. In humeris, de quibus et in priori prophetia dictum est, et quos Iacob [b 1Kb] imprecatur filio suo Issachar: Quia supposuit humerum suum ad laborandum , et uocatus est uir agricola. Sudore enim et labore nimio ad ubertatem fructuum peruenimus. Unde et ad Sion per Ieremiam dicitur: Da cor tuum in humeros tuos , ut a mandatis intelligat Dominum, imitans eum, de quo scriptum est: iehsu cepit facere et docere , ut non 810 otiosa sit fides, sed per opera currat ad premium. Genua  autem et sinus quid significent, et supra breuiter exposui, et nunc Abraham exemplum docere nos poterit, in cuius sinu Lazarus requiescit, et omnes de Oriente et Occidente uenientes, qui accumbent cum Abraham, Isaac et Iacob.

 Quomodo si cui mater blandiatur, ita ego consolabor uos, et in Ierusalem consolabimini. uidebitis, et gaudebit cor uestrum, et ossa uestra sicut herba germinabunt. Et cognoscetur manus Domini seruis eius, et indignabitur inimicis suis. LXX pro seruis, posuerunt timentes; pro inimicis, incredulos: cetera similiter. Misericordiam Creatoris in creaturas suas, exemplo matrum discimus, que liberos amore in sinu nutrientes, omnem superant caritatem. Denique uolens Deus ostendere, quomodo diligat  quos creauit: Numquid obliuiscetur, ait, mulier, ut [c 1Kb] misereatur sobolis uteri sui? sed et si illa  fuerit oblita, ego tamen non obliuiscar tui . Quem sensum et illud habet Euangelicum, in quo Dominus loquitur ad Ierusalem: Quoties uolui congregare filios tuos, sicut gallina congregat pullos suos sub alas suas, et noluisti ? Et Deuteronomium, in quo tale quid resonat: Sicut aquila protegit nidum suum, et pullos suos desiderauit: expandens alas, suscepit eos, et portauit in humeris suis . Aiunt qui de animantium scripsere naturis, omnium quidem bestiarum, et iumentorum, et pecudum auiumque ingenitum esse in filios pullosque suos affectum, sed maximum esse amorem aquilarum, que in excelsis et inaccessis locis nidos collocant, ne coluber fetus [d 1Kb] uiolet. Amethisten quoque inter pullos eius lapidem reperiri,  quo omnia 811 uenena superentur. Si hoc uerum est, recte affectus Dei in suas creaturas aquilis comparatus est, qui omni custodia protegit liberos suos, ne draco et coluber antiquus, diabolus et Satanas obrepat nouellis fetibus, ut ad nomen lapidis, qui ponitur in fundamentis Sion, omnes aduersariorum frangantur insidie. Hec autem Ierusalem, in qua consolabuntur a matre filii, et in genibus palpabuntur, illa est, de qua scribit Apostolus: Que autem sursum est Ierusalem, libera est, que est mater omnium nostrum . Cuius consolationis lacte saturatus, consolabatur ceteros, qui eius sermonibus indigebant, dicens: Benedictus Deus, [e 1Kb] Pater misericordiarum, et Deus omnis consolationis, qui consolatur nos in omni tribulatione, ut  et nos possimus consolari eos, qui in omni sunt tribulatione, per consolationem, qua ipsi consolamur a Deo . Qui postquam fuerint consolati, dicetur ad eos: Et uidebitis, et gaudebit cor uestrum, et ossa uestra quasi herba germinabunt, siue orientur, aut iuxta Symmachum, florebunt . uidebunt autem, haud dubium quin Deum, que uera letitia est. De quibus Dominus loquebatur: Beati mundo corde; quoniam ipsi Deum uidebunt . Cuius uisio perfectum est gaudium, quod in plene fidei corde uersatur: et ossium germinatio subsequitur, de quibus ante iam diximus. Quorum si lector oblitus est, recurrat ad explanationem pristinam. Melius est enim illum scripta relegere, quam nos dicta replicare. Et nota, inquit,  erit manus Domini seruis eius, uel timentibus eum, et comminabitur inimicis, siue incredulis suis. Manus  autem uel pro potentia accipitur, quod possit Deus omnia facere, que promittit, iuxta illud quod ex persona Dei Moyses loquitur ad Pharaonem: Nunc mittam manum, et percutiam te, et populum tuum interficiam, et deleberis de terra . Et rursum ipse ad eumdem tyrannum: Ecce manus Domini erit super iumenta tua ; de qua ad Deum Psalmista dicebat: Manus tua gentes interfecit, et plantasti eos . Aut certe manus Domini Christus intelligendus est, de quo et supra legimus: Manus mea fecit hec omnia. Quam notam faciet Dominus seruis suis et timentibus se, 812 et comminabitur incredulis et inimicis suis, ut aliis promittat premia, aliis supplicia comminetur. In quo consideranda uerborum proprietas, quod non dixerit:  Inferet inimicis suis; sed comminabitur, ut per comminationem deterriti, et ipsi ad Domini transeant seruitutem.

 Quia ecce Dominus in igne ueniet: et quasi turbo quadrige eius, reddere in indignatione furorem suum, et increpationem suam in flamma ignis. Quia in igne Dominus diiudicatur [uulg. diiudicabit], et in gladio suo ad omnem carnem: et multiplicabuntur interfecti a Domino. LXX: Ecce Dominus quasi ignis ueniet, et quasi tempestas currus eius, reddere in furore ultionem suam: et increpationem in flamma ignis. In igne enim Domini iudicabitur omnis terra: et in gladio illius cadet uniuersa caro: multi uulnerati erunt a Domino. Manus Domini, que nota fiet seruis eius, et timentibus eum, ipsa comminatur incredulis,  siue inimicis eius, ut si non egerint penitentiam, sustineant que sequuntur: Ecce enim, inquit, Dominus in igne ueniet, et quasi turbo siue tempestas currus eius. Quas debemus intelligere Angelicas potestates, quando uenturus est Dominus in gloria Patris cum Angelis suis, iudicare uiuos et mortuos: non quo Dominus ignis sit, sed quo sustinentibus penas, esse ignis uideatur. Et licet Moyses dixerit , idipsum Apostolo confirmante : Deus ignis consumens est. Attamen Saluator, exprimens diuinitatis substantiam, ait: Spiritus est Deus . Inter spiritum autem et ignem, secundum intelligentiam corporalem, multa diuersitas est. Quod si ignis, aut spiritus est, quomodo oculos, et aures, et manus, et pedes, et  uentrem, et cetera corporis membra habere dicitur, cum hec spiritus ignisque non habeant? Ignis ergo consumens appellatur Deus, ut quidquid in nobis uitiorum est, fenum, ligna, stipulamque consumat, et spinas, id est, sollicitudines seculi huius, quas pro bono semine terra attulit infecunda, de qua ad Hebreos dicitur: Que autem affert spinas et tribulos, reproba est, et maledicto proxima: cuius finis consumptio est . De hoc igne et in Euangelio Dominus loquebatur: Ignem ueni mittere 813 super terram . Et supra legimus: Ardebit sicut ignis iniquitas, et sicut gramen aridum consumetur igni , et omnia zizania, que inimicus homo superseminauit, dormiente patrefamilias  . De quo et in Epistola Iacobi scribitur: Paruus ignis quam grandem succendit materiam ! Et in Prouerbiis: In multis lignis uiget ignis . Quamquam in eo quod Prouerbium est, aliud possit intelligi . Hunc puto ignem sedisse super linguas Apostolorum omniumque credentium, quando linguis uariis loquebantur, et omnes erroris fugabat tenebras, et illuminabat corda eorum, qui recipiebant sermonem Domini . Quod autem sequitur: Quasi tempestas currus, siue quadrige eius, Psalmorum edisseremus exemplis, in quibus scriptum est: Deus manifeste ueniet, Deus noster, et non tacebit. Ignis ante eum ardebit: et in circuitu eius tempestas ualida . Et alibi: Currus Dei decem millibus multiplex  millia letantium . His curribus et equis Eliseus erat circumdatus, quos puer eius uidere non poterat. Unde ait: Domine, aperi oculos pueri huius ut uideat. Et apertis, inquit, oculis, uidit currus, et quadrigas, et equos per circuitum . Hoc curru igneo et Elias raptus ad celum est, quando clamabat Eliseus: Pater mi, Pater mi, currus Isrel et auriga eius . Hec autem uniuersa narrantur, non quo Deus aut currus habeat, aut quadrigas, aut equorum uelocitate portetur; de quo alibi scriptum est: Qui ambulat super pennas uentorum ; sed quomodo in solio sedere dicitur, quando assumit habitum iudicantis; sic quando ad uindictam uenit, ut debellet aduersarios suos, in habitu uictoris et triumphantis  ostenditur. De furore Domini crebro diximus, quod sic accipi debeat quomodo obliuio eius, et penitentia, et contristatio, et affectus ceteri, qui Dei non conueniunt maiestati. Et in hoc igitur igne et furore, in his curribus et in flamma ignis iudicabitur omnis caro, siue ipse Dominus cum creaturis suis, ut non potentia, sed 814 iudicii ueritate uideatur ferre sententiam iuxta illud quod in Michea prolixius, et in quinquagesimo psalmo breuius dicitur: Ut iustificeris in sermonibus tuis: et uincas cum fueris iudicatus . Gladius autem quo omnis caro est iudicanda, ille accipiendus est, de quo et prius diximus, et nunc dicemus ex parte: Nisi conuersi fueritis, gladium suum uibrabit . Hunc gladium punitorem carnis peccatricis  omniumque uitiorum, Isrelite in manus Pharaonis datum queruntur; dicuntque Moysi et Aaron: uideat Deus uos et iudicet: quia abominabilem fecistis odorem nostrum coram Pharaone: ut daretur gladius in manu eius, et interficeret nos . De hoc gladio et in Amos scriptum est: Gladio interibunt omnes peccatores populi : cum utique et alia sint genera penarum. Quidquid ergo pungit, et percutit, et torquet, et cruciat, in Scripturis sanctis gladius appellatur, quo gladio uulnerabuntur siue interficientur, qui Dei non fecerint uoluntatem; et omisso lumine ueritatis, tenebris se erroris inuoluerint. De quibus scriptum est in Ieremia: Si mutabit Aethiops pellem  suam . Et in Sophonia: Et uos Aethiopes uulnerati, siue interfecti gladio meo eritis . Omnem loci istius continentiam, quo sensu accipienda sit, Apostolus prolixius edisserit, scribens ad Romanos: Iuxta duritiam autem tuam et impenitens cor, thesaurizas tibi iram in die ire et reuelationis iusti iudicii Dei, qui reddet unicuique secundum opera sua. His quidem qui iuxta patientiam operis boni, gloriam et honorem et incorruptionem querentibus uitam eternam. Qui autem ex contentione et increduli sunt ueritati, acquiescunt autem iniquitati, ira et furor, tribulatio et angustia super omnes homines qui operantur malum, Iudei primum et ethnici .

 Qui sanctificabantur, et mundos se putabant  in hortis post [a 2Kb] unam intrinsecus: qui comedebant carnem suillam, et abominationem et murem, simul consumentur, dicit Dominus. LXX: Qui sanctificantur et purificantur in hortis et liminibus: 815 comedentes carnem porcinam, et abominationes, et murem: simul consumentur, dicit Dominus. Symmachus et Theodotio hunc locum ita interpretati sunt. Qui sanctificamini et lustramini in hortis alter post alterum, inter eos qui comedunt carnem suillam, et abominationem, et murem, simul deficient, dicit Dominus, uolentes ostendere, non ipsos comedere carnem suillam, et abominationem, et murem, qui sanctificantur in hortis alter post alterum; sed eos qui lustrantur uersari cum eis, qui comedunt que prohibita sunt. Arguit autem sermo diuinus populos Iudeorum, immo Scribas  et Phariseos, quos et Dominus arguebat, dicens: uos estis qui iustificatis uosmetipsos coram hominibus: Deus autem scit corda uestra, quoniam quod in hominibus excelsum est, abominatio est apud Deum . Unde increpabat eos atque dicebat: ue, uobis, Scribe et Pharisei hypocrite, qui mundatis quod foris est calicis et paropsidis, et intus pleni estis immunditia . Et iterum: Qui estis sepulcra dealbata: intus autem pleni estis ossibus mortuorum, et omni spurcitia : qui ore suo benedicebant, et corde suo maledicebant : qui Domino loquebantur pacifica, et molliebant uerba sua super oleum, ipsi autem erant iacula, de quibus rectissime dicebatur: Populus hic labiis me honorat: cor uero eius longe est a me . Preceperat  autem per Moysen Deus , ut si quis preuentus fuisset in peccato; uacce rufe aspersus cinere, et aliis expiationis modis, per sacrificia et  uictimas rediret ad Templum, quod illi negligentes, in locis deliciarum et uoluptatum, hoc est, in hortis amenissimis, uel baptisteria exstruebant, uel piscinas ad areolas irrigandas: adulteria et omnem libidinum turpitudinem, simplicibus aquis abluere se putantes, quibus rectissime illud aptabitur: Et noctem flumine purgant . Nec alicui uideatur incongruum, si que geruntur turpiter, manifestius explicentur in correctionem eorum, qui talia committere non erubescunt, que turpe est et dicere, dum scortis adherent in modum canum, et masculi in masculos exercent turpitudinem, retributionem peccati in semetipsos recipientes. 816 Qui hec opera faciunt, uoluntate et sceleribus cum his sunt, qui carnem suillam comedunt, et omnia que Lege  prohibentur, et murem, quem nos glirem uocamus, uel iuxta Orientis prouincias . Et illi igitur qui hec comedunt, et hi exercentes omnem turpitudinem, talia agunt que et ethnici forte non faciunt, pariter consumentur . Secundum tropologiam possumus dicere: Omnes uoluptatis magis amatores, quam amatores Dei, sanctificari in hortis et in liminibus, quia mysteria ueritatis non ualent introire, et comedere cibos impietatis, dum non sunt sancti corpore et spiritu: nec comedunt carnem Iesu, neque bibunt sanguinem eius. De quo ipse loquitur: Qui comedit carnem meam, et bibit sanguinem meum, habet uitam eternam . Etenim pascha nostrum immolatus est Christus . Qui non foris, sed in domo una et intus comeditur.

  Ego autem opera eorum et cogitationes eorum uenio ut congregem cum omnibus gentibus et linguis: et uenient et uidebunt gloriam meam. Et ponam in eis signum, et mittam ex eis, qui saluati fuerint ad gentes in mare [Al. mari], in Africam, in Lydiam [b 1Kb] tendentes sagittam, in Italiam et Greciam, ad insulas longe: ad eos qui non audierunt de me, et non uiderunt gloriam meam. LXX: Et ego opera eorum, et cogitationes eorum noui, et uenio congregare omnes gentes et omnes linguas: et uenient et uidebunt gloriam meam, et dimittam super eos signum: et emittam ex eis, qui saluati fuerint ad gentes, in Tharsis et Phud, et Lud et Mosoch et Thobel, et in Greciam, et in insulas longe, qui non audierunt nomen meum, neque uiderunt gloriam meam. Priusquam exponam quid significet  enumeratio gentium plurimarum, breuiter de interpretationis uarietate dicendum est. Tharsis [c 1Kb] lingua Hebrea, mare appellatur; et  Indie regio:  licet Iosephus, littera commutata, Tarsum putet nuncupari pro Tharsis, urbem Cilicie, ad quam Ionas de Ioppe fugiens, ire cupiebat . Phud autem, siue Phul, Libyes, omnisque Africa usque ad mare Mauritanie, in qua 817 fluuius hodie qui Phud dicitur, et cuncta circa eum regio Phutensis appellatur. Lud autem Lydos uocant, quorum coloni Hetrusci, qui nunc Thusci appellantur, quondam mittendarum sagittarum peritissimi, et nunc dicuntur tendentes sagittam. Pro quo in Hebraico legitur MOSCHE CESETH  quod absque Septuaginta, omnes similiter transtulerunt, tendentes arcum: Et Septuaginta posuerunt , nomen pro uerbo interpretantes. Quod si accipiatur, Cappadocas [a 1Kb] significat: quorum metropolis Mazaca, que postea a  Cesare Augusto, Cesarea nomen accepit. Qui nescio quid uolentes, etiam in Genesi  ultimum filium Aram, id est, Syrorum Damasci, qui appellatur Mes, interpretati sunt : pro quo nos rectius Meonas transferimus. Thubal autem siue Thobel, aut Italia interpretatur, aut Iberia, hoc est, Hispania, ab Ibero flumine, unde et hodie Hispaniarum regio appellatur Celtiberia. De quibus pulchre Lucanus :

Gallorum Celte miscentes nomen Iberis:
quos nos possumus Gallohispanos dicere. Greci autem, qui sermone Hebraico appellantur Iauan, Ionas significant: unde et Greci Iones, et mare Ionium. Et hoc considerandum, quod maxime Orientales de  Iaphet posuerit nationes, uno filiorum Ne: licet in Tharsis et Phud, Sem quoque et Cham id est, Indie et Africe nominum fuerit recordatus, ut totum orbem ostenderet. uenit ergo Dominus, ut opera et cogitationes congreget singulorum. Ex quo discimus non solum opera, sed et cogitationes esse in die iudicii iudicandas. Qui enim uiderit mulierem ad concupiscendum, iam mechatus est eam in corde suo . De quibus dicitur: Nunc circumdederunt eos cogitationes sue: quando iudicabit Dominus abscondita hominum secundum Euangelium Iesu Christi; ut illud quod Apostolus scribit, ueritate iudicii comprobetur, inuicem cogitationibus accusantibus et satisfacientibus, in die qua iudicabit Deus abscondita hominum : ut cogitationes nostre omnes uno  tempore congregate iusto [b 1Kb] iudice probentur, dum aut accusat 818 nos nostra conscientia, aut satisfacit pro delicto, utrum plura sint peccata, an bona opera: et utrum uetera, an noua: utrum deleta penitentia, an nouis sceleribus instaurata, quando dicit Dominus: uias eorum dedi in capita eorum: et cogitationes eorum reddam eis . Qui finxit sigillatim corda eorum, et intelligit omnia opera eorum  De quibus et in alio loco legimus: Tu cognoscis corda hominum solus . Nemo  enim scit que sint in homine, nisi spiritus hominis qui est in eo . Unde et per Ieremiam loquitur Deus: Ego Deus appropinquans, et non de longe, dicit Dominus: Numquid abscondet se in absconditis homo, et ego ignorabo ? Denique ad Scribas dicitur et ad Phariseos: uos estis qui iustificatis uosmetipsos coram hominibus: Deus autem cognoscit corda uestra . In quo considerandum, quod non dixerit, Pater, iuxta hereticorum blasphemias, ne Filium uideretur excludere, sed Deus: quod Patri Filioque commune est. In principio enim erat uerbum, et uerbum erat apud Deum, et Deus erat uerbum: hoc erat in principio apud Deum . De quo idem Ioannes scribit: Ipse autem iehsu non credebat se eis, quia sciebat omnes, et non habebat  necesse, ut aliquis testimonium daret ei de homine: ipse enim nouerat quid esset in homine . Cui et illud congruit: Sciens autem iehsu cogitationes eorum . Et in alio loco: Sciens autem iehsu malitiam eorum . Ac ne aliqua sit dubitatio, hereticis calumniam facientibus de uerbo Dei, quod nouerit omnia, in Epistola que ad Hebreos scribitur, prolixius dicitur: uiuens est enim sermo Dei, et euidens et acutus super omnem gladium bicipitem, et diuidens usque ad partitionem anime et spiritus, artuum quoque et medullarum, et iudex cogitationum et sensuum cordis. Nullaque est creatura inuisibilis in conspectu eius. Omnia autem nuda et aperta sunt oculis illius, de quo nobis sermo est . Postquam autem omnes cogitationes in unum fuerint  congregate, accusantes nos uel defendentes: tunc omnes gentes et lingue cum cogitationibus suis pariter adducentur in medium. Linguas autem iuxta apostolum Paulum, 819 non solum hominum legimus, sed et Angelorum . Ex quo intelligi datur, omnes creaturas a Domino iudicandas, non solum super terram, sed in ere et in celestibus, iuxta quod ipse in superioribus dixerat: Inebriatus est gladius meus in celo, ad terramque descendet . uenient autem omnes, ut uideant gloriam Dei: et ponet in eis signum, quod in Ezechielis principio sub THAU littere Hebraice interpretatione monstratur . Quo signo qui fuerit impressus, manus percutientis effugiet. Hoc et postes domorum in Aegypto signabantur, quando  pereunte Aegypto, solus Isrel mansit illesus . De hoc signo quod Achaz rex Iuda nolebat accipere, Isaias propheta testatur: Propterea dabit Dominus uobis signum: Ecce uirgo in utero concipiet et pariet . Unde et Propheta quod promissum fuerat, deprecatur: Fac mecum signum in bonum . Et in alio loco: Dedisti metuentibus te significationem, ut fugerent a facie arcus . Hoc nobis ad Patrem ascendens Dominus dereliquit, siue in nostris frontibus posuit, ut  libere diceremus: Signatum est super nos lumen uultus tui, Domine . Quod autem sequitur: Et mittam ex eis qui saluati fuerint ad gentes: et singulas enumerat, uidetur expositioni nostre esse contrarium. Si enim de die iudicii dicitur: quomodo rursum ad primum recurrit Saluatoris aduentum, quando Apostoli diriguntur ad gentes, et audiunt a Domino: Ite, docete omnes gentes, baptizantes eas in nomine Patris et Filii et Spiritus sancti  Quod ita soluitur: Iudicii predicatur dies, immo comminatur, ut metu future pene, recipiant Saluatoris aduentum et Apostolorum Euangelium, qui ante mittendi sunt. Pulchre autem dixit: Et mittam ex eis qui saluati fuerint . Nisi enim Dominus nobis reliquisset semen, quasi Sodoma essemus,  et similes Gomorrhe fuissemus. Et Apostolus: Reliquie, inquit, salue facte sunt . Isti mittuntur ad gentes in Tharsis, et Phud, et Lud, et Mosoch, et Thobel, et Greciam, et insulas plurimas que longe sunt, et que non audierunt 820 nomen Domini, neque uiderunt gloriam eius. De quibus iuxta historiam supra diximus . Nunc stringenda est anagoge. Tharsis interpretatur, [a 1Kb] exploratio gaudii: ut consideremus non ea que in presenti sunt, sed que in futuro; et audire mereamur: Quia in paucis fuistis fideles, ingrediemini in gaudium Domini uestri . De quo et Petrus apostolus scribit: Exultate gaudio ineffabili et glorioso ; ut laudemus Deum dicentes: Impletum est gaudio os nostrum, et lingua nostra exultatione  . Quodque sequitur, Phud [b 1Kb] interpretatur, oris exclusio: ut omnem excludentes blasphemiam, ea loquamur que bona sunt, atque dicamus: Os meum annuntiabit iustitiam tuam, Domine: tota die salutare tuum . Et rursum: Non abscondi in corde meo ueritatem tuam, et salutare tuum dixi . Lud quoque in lingua nostra, utilitas uertitur, et Mosoch, [c 1Kb] extensio, et Thubal, siue Thobel, ductus ad luctum, uel conuersus, [d 1Kb] aut uniuersa: que omnia uocationi gentium congruunt, ut utilitatem sequantur per confessionem anime sue, et preteritorum obliti, ad futura extendantur. Lugeantque antiqua peccata, et trahantur ad luctum atque tristitiam, que ducit ad uitam. Beati quippe lugentes, quoniam ipsi ridebunt . Et conuertantur  omnes ad Dominum, ut postea transeant ad gratiam, et sciant dictum ab Apostolo: Gloria, et honor, ex pax omni operanti bonum, Iudeo primum et Greco : quoniam non solum Iudeorum Deus, sed et gentium. Porro illud quod dicitur: Et insulis procul, que non audierunt nomen meum, neque uiderunt gloriam meam, illis conuenit, de quibus  supra legimus: Quibus non est nuntiatum de eo, uidebunt: et qui non audierunt, intelligent . Et iterum: Apparui his qui me non interrogabant: inuentus sum ab his qui me non querebant . Dixi: Ecce adsum, his qui non inuocabant nomen meum. Insulas autem significari, uel totius orbis gentes, uel Ecclesias in toto orbe dispersas crebro diximus.

 Et annuntiabunt gloriam meam [e 1Kb] in 821 gentibus, et adducent omnes fratres uestros de cunctis gentibus donum Domino, in equis, et in quadrigis, et in lecticis, et in mulis, et in carrucis, ad montem sanctum meum Ierusalem, dicit Dominus. LXX: Et annuntiabunt gloriam meam in gentibus: et adducent fratres uestros de cunctis nationibus donum Domino,  cum equis et rhedis, in lampenis mulorum, cum umbraculis in sanctam ciuitatem Ierusalem, dicit Dominus. Hi qui salui fuerint, et missi ad uarias nationes, et ad eos qui non audierant primum, neque uiderant gloriam Domini, annuntiabunt eam cunctis gentibus, et adducent fratres populi Iudaici, quorum reliquie salue facte sunt, munus Domino de uniuersis gentibus: uel ipsos qui idololatrie errore contempto, ueri Dei notitiam sunt secuti, uel qui de toto orbe ex Isrel populo crediderunt. Ad quos scribit et apostolus Petrus . Adducent autem in equis, et in quadrigis, et in lecticis, et in mulis, et in carrucis. Pro carrucis, quas solus interpretatus est Symmachus, quem nos in hoc loco secuti sumus, Aquila, Septuaginta et Theodotio, mulos,  transtulerunt. Et ubi posuere Septuaginta, cum umbraculis, que nos dormitoria interpretari possumus, uel basternas, alii uoce consona transtulerunt [f 14Kb] que nos uarii generis interpretamur uehicula: ubi autem Septuaginta et Theodotio dixerunt, lampenas, pro quibus Symmachus, lecticas interpretatus est, Aquila, posuit, quod et ipsum lecticas opertas pellibus significat. Hoc de uarietate translationum dictum sit. Equos autem, et quadrigas, et lecticas, et mulos atque carrucas, et diuersi generis uehicula, Angelica possumus intelligere ministeria, de quibus alibi ad Deum dicitur: Ascende super equos tuos, et equitatio tua salus . His equis, curribus et quadrigis Elias raptus ad celum est, et Eliseus circumdari se atque seruari, nescienti puero demonstrauit  . Et Zacarias uidit in nocte: Ecce uir ascendens super equum rufum: et iste stabat in medio duorum montium 822 umbrosorum: et post eum equi rufi, et sturnini, et uarii, et albi, et dixi, inquit, Quid sunt isti, Domine? Et ait ad me Angelus qui loquebabatur in me: Ego ostendam tibi quid sint isti. Et respondit uir qui stabat in medio montium, et ait ad me:  Isti sunt quos misit Dominus ut perambulent terram . Ioannes quoque in Apocalypsi hec se uidisse testatur: uidi celum apertum, et ecce equus albus: et qui sedebat super eum uocabatur fidelis et uerus, et iustitia iudicans, et bellator. Oculi autem eius quasi flamma ignis: et super caput eius diademata plurima: habens nomen scriptum, quod nemo nouit nisi ipse; et amictus erat ueste aspersa sanguine: et uocabatur nomen eius uerbum Dei: et exercitus in celo sequebatur eum in equis albis, uestitus bysso albo atque mundissimo, et de ore eius egrediebatur gladius acutus, ut in ipso percuteret gentes . Equo rufo sedebat Dominus atque Saluator, humanum corpus assumens, cui dicitur: Quare rubra sunt uestimenta tua? Et: Quis est iste qui ascendit de Edom,  fulua uestimenta eius de Bosra . Et sequebantur eum uariorum colorum equi, uel in martyrio rubri, uel sturnini in uolatu, uel uarii in uirtutibus, uel candidi in uirginitate. Equo autem sedebat albo, quando post resurrectionem immortale et incorruptum corpus assumpsit. Et quicumque eum sequebantur, candidis utebantur equis, incorruptis uidelicet immortalibusque corporibus. Longum est, si uelimus, utrumque explanare testimonium: hoc solum dicam, quod diuersa uehicula, quibus homines adducuntur ad fidem, Angeli sint, uel sancti uiri qui de hominibus in [a 1Kb] Angelos profecerunt. Quod autem unusquisque nostrum habeat Angelos, multe Scripture docent, e quibus illud est: Nolite contemnere unum de minimis istis: quia Angeli eorum uident quotidie  faciem Patris, qui est in celis . Et puella Rode Petrum apostolum nuntiante, alii Angelum ipsius esse credebant . Sin autem hoc de minimis dicitur, et de uno homine, quanto magis de omnibus sanctis, et precipue de Apostolis sentiendum est? 823 quorum Angeli quotidie uident faciem Patris, iuxta illud quod scriptum est? Circumdat Angelus Domini in circuitu timentium eum . Et Iacob de se loquitur: Angelus qui liberauit me. Isti sunt qui ascendunt et descendunt super filium hominis. Qui ueloces sunt in fide, equis uehuntur: qui multiplices in gratia, quadrigis: qui consolatione indigent, tectis lecticis et umbraculis, ut audire mereantur: Per diem sol non uret te, neque luna per noctem . Mulos autem in Scripturis  sanctis dupliciter accipimus: uel in sterilitate  et continentia, qualibus sedit Dauid et Salomon, quorum alter interpretatur, fortis manu: alter, pacificus; uel in mala parte, de quibus dicitur: Nolite fieri sicut equus et mulus, quibus non est intellectus ; quibus prepositus erat Dec . Carruce autem, pro quibus  Septuaginta, tecta uehicula, ceteri uehicula simpliciter transtulerunt, illi intelligendi, de quibus Apostolus loquitur: Inuicem onera uestra portate . Porro lampene, splendentia sanctorum intelligenda sunt corpora, et anime fide Domini illuminate, quibus dici potest: uos estis lux mundi . Hic autem omnis apparatus illo proficit, ut ingrediamur sanctam ciuitatem Dei, siue sanctum montem Domini Ierusalem: non illam que occidit  Prophetas, et que lapidat missos ad se; sed Ierusalem celestem, de qua crebro diximus: Que autem sursum est Ierusalem, libera est, que est mater nostra . Et iterum: Sed accessistis ad Sion montem et ciuitatem Dei uiuentis Ierusalem celestem . Quod uel de presenti Ecclesia possumus intelligere, que toto orbe per Apostolos congregata est, uel de futura: ut impleatur illud quod Apostolus sancto Spiritu prophetauit: Rapiemur in nubibus obuiam Domino in ere, et sic semper cum Domino erimus . Iudei et Iudaici erroris heredes Ebionite, qui pro humilitate sensus [b 1Kb] nomen pauperum susceperunt, omnesque mille annorum delicias prestolantes, equos et quadrigas, et rhedas, et lecticas, siue basternas, et dormitoria, mulosque 824  et mulas, et carrucas, et diuersi generis uehicula sic intelligunt, ut scripta sunt. Quod uidelicet in consummatione mundi, quando Christus Ierusalem regnaturus aduenerit, et Templum fuerit instauratum, et immolate Iudaice uictime, de toto orbe reducantur filii Isrel, [c 1Kb] nequaquam super equos, sed super mulos Numidie. Qui autem senatorie fuerint dignitatis, et locum principum obtinuerint, de Britannis, Hispanis, Gallisque extremis hominum Morinis , et ubi bicornis finditur Rhenus, in carrucis ueniant, occurrentibus sibi cunctis gentibus, que eorum seruituti fuerint preparate.

 Quomodo si inferant filii Isrel munus in uase mundo in domum Domini. Et assumam ex eis in sacerdotes et Leuitas, dicit Dominus. LXX: Quomodo  si offerant filii Isrel uictimas suas mihi cum  Psalmis in domo Domini: et ex eis sumam sacerdotes et Leuitas, dicit Dominus. Qui ad gentes, ait, directi fuerint, et annuntiauerint eis gloriam meam, sic adducent fratres uestros de uniuersis nationibus munus Domino, cum equis, et quadrigis, et lecticis, et mulis, et carrucis, et diuersis uehiculis in montem sanctum Ierusalem, quomodo solebant filii Isrel, dum eorum staret religio, et Templi ceremonie seruarentur, offerre uictimas cum Psalmis in domo Domini. Siue ut habetur in Hebreo, et omnes uoce consona transtulerunt, in uase mundo: quod et usque hodie offerunt in Domo Dei, que est Ecclesia, filii Isrel qui mente conspiciunt Deum, hostias spirituales cum fructibus atque uirtutibus anime sue in uasis mundis, hoc est, in sanctis corporibus. De  quibus Apostolus scribit: An ignoratis quia templum Dei estis, et Spiritus sanctus habitat in uobis ? Et assumam, inquit, ex eis sacerdotes et Leuitas, dicit Dominus: ut qui saluati fuerint, gentibus predicarent. De quibus unus loquebatur: Sic nos reputet homo quasi ministros Christi, et dispensatores mysteriorum Dei . Et Lucas euangelista: Sicut tradiderunt, inquit, nobis, qui a 825 principio uiderunt et ministri fuerunt sermonis. De quibus et supra legimus: uos eritis mihi sacerdotes Domini . Quomodo enim in abscondito Iudeus est, qui spiritu circumciditur , de quo scriptum est: Nos sumus Circumcisio, qui spiritu Deo seruimus , et offerimus spirituales uictimas placentes Deo, psallimusque spiritu et sensu: sic et  sacerdotes et Leuite in abscondito sunt, qui non seriem generis sequuntur, sed ordinem fidei. uel certe non dicit de Apostolis et apostolicis uiris, qui principes fuerunt Ecclesie ex populo Iudeorum, sed de enumeratis supra gentibus, de mari, de Africa, de Libya, de Cappadocia, de Italia, de Grecia, de cunctis insulis, quarum habitatores primum non audierant Dominum, nec uiderant gloriam eius, et postea uertentur in sacerdotes, ut qui fuerant cauda, sint caput, et qui caput, uertantur in caudam.

 Quia sicut celi noui et terra noua, que ego facio stare coram me, dicit Dominus: sic stabit semen uestrum, et nomen uestrum. Et erit mensis ex mense, et sabbatum ex sabbato: ueniet omnis caro, ut adoret coram [a 1Kb] facie mea, dicit Dominus. LXX:  Sicut enim celum nouum et terra noua, que ego facio permanere in conspectu meo, dicit Dominus: sic stabit semen uestrum et nomen uestrum. Et erit mensis ex mense, et sabbatum ex sabbato: ueniet omnis caro ut adoret in conspectu meo in Ierusalem Dominum. Quando dicit: Assumam ex eis in sacerdotes et leuitas, ostendit uetus sacerdotium pretermissum, quod tribui Leuitice debebatur, ubi non est electio, sed ordo nature, et series est familie per posteros descendens. Translato enim sacerdotio necesse est, ut et Legis translatio fiat, et electio ad eos pertineat,  quibus nequaquam iuxta sanguinem, sed iuxta merita atque uirtutes sacerdotium defertur, qui uenient de insulis gentium, et gloriam Domini nuntiabunt. Et adducentur in equis, et in quadrigis, et in lecticis, et in mulis, et in carrucis. Quomodo autem celum nouum, et terra noua erit, et noua Ierusalem, ut nequaquam dicatur: Celum et terra pertransibunt . Et iterum: Inuoluetur celum quasi liber: et corruptione dissipabitur terra : sic in 826 omnibus nouis, nouus fiet et populus Dei, dicente Scriptura: uetera transierunt: ecce facta sunt omnia noua . Et in alio loco: Si qua in Christo noua creatura . Eritque et populus nouus; primitie enim Christus, deinde qui sunt Christi, in  aduentu eius: celumque et terra noua, de quibus inter octo beatitudines dicitur: Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram . Siquidem omnis creatura nunc subiecta est uanitati in spe, propter eum qui subiecit eam . Liberabuntur autem a seruitute corruptionis in gloria filiorum Dei, qui fient de hominibus filii eius, et stabunt in conspectu illius semper, et nomen eorum iugiter permanebit, ut nequaquam illis gens succedat alia, quod factum est in Iudeis; sed maneant in eternum. Et erit, inquit, mensis ex mense, et sabbatum ex sabbato: ut de carnalibus sabbatis, mensibusque fiant spiritualia sabbata delicata, qui sabbatismus Dei populo reseruatur. Et  mensis spiritualis, quando a puncto usque ad punctum luna complebitur, et suo curret ordine, ut efficiat mensem, id est, kalendas, que Grece appellantur , hoc est, mensis noui exordium. apud quos initium kalendarum, non iuxta solis cursum, et diuersa mensium spatia, sed iuxta lune circuitum incipit et finitur. Hec est luna, de qua in laude ueri Salomonis dicitur: Et permanebit cum sole et ante lunam in generationes generationum . Que in Cantico Canticorum appellatur electa: Que est hec que processit quasi diluculum, pulchra ut luna, et electa ut sol admirabilis ? Aiunt Physici, et quorum cure est de celestibus disputare, lunam non habere proprium lumen, sed solis radiis illustrari. Ab ea enim semper orbis  parte completur et fulget, a qua soli uicinior est, nec umbra terre obscuratur: quod et peta uno uersiculo demonstrauit :

Nec fratris radiis obnoxia surgere luna.

Si hoc uerum est, et nos tropologice possumus dicere, Ecclesiam que pace et persecutionibus crescit atque decrescit, et oppressa tentationum tenebris rursum pristinum lumen 827 assumit, habere splendorem a sole iustitie, et hoc esse quod dicitur: Splendebit luna quasi sol ; habitatoresque  eius iustos fulgere quasi solem in regno patris sui. Et per hos menses semen Domini, quod instauratum est in eternum, uenire ad solemnitates suas, quas sanctus mystico ore resonabat, dicens: Annos eternos in mente habui, et meditatus sum . De sabbato autem, quod significat requiem, pleno sermone tractauimus , in eunuchorum aduenarum prophetia. Et nunc breuiter est dicendum, eos uenire in neomeniis et in sabbatis, qui sex diebus in quibus factus est mundus, transcensis atque preteritis, festinant ad septimum diem, id est, sabbatum, in quo uera est requies. De his solemnitatibus credentes Paulus apostolus instruebat, dicens: Umbram enim habens lex futurorum bonorum . Et iterum: Ne  quis ergo uos iudicet in cibo, aut potu, aut in parte diei festi, aut neomenie, aut sabbatorum, que sunt umbre futurorum . Si autem hec in umbra futurorum bonorum, et in imagine precesserunt, omnis lex spiritualiter intelligenda est, de qua idem dicebat Apostolus: Scimus quia lex spiritualis est , cuius mysteria et Dauid nosse cupiebat: Reuela oculos meos, et considerabo mirabilia de lege tua . Que enim uidentur, temporalia sunt: que autem non uidentur, eterna . De quibus omnia celeri disputatione percurrere, non est huius temporis. Si enim nec oculus uidit, nec auris audiuit, nec in cor hominis ascenderunt, que preparauit Deus diligentibus se , quomodo nos totius Legis  quasi uniuersi orbis descriptionem in breui tabella conamur ostendere? Quodque sequitur: ueniet omnis caro, ut adoret in conspectu meo in Ierusalem, sciendum quod in Hebraico non sit scriptum, Ierusalem: ut decutiamus supercilium Iudeorum; sed tantum, in conspectu meo, ut sermo Domini compleatur, dicentis in Euangelio: Amen amen dico uobis: quoniam ueniet hora, quando neque in monte isto, neque in Ierosolymis adorabitis Patrem . Et iterum: Spiritus est Deus. Et eos qui adorant eum, in 828 spiritu et ueritate oportet adorare . Et illud Apostoli: Leuantes sanctas manus in omni loco . Omnis autem caro non populum Iudeorum, sed omne hominum significat genus, iuxta illud quod supra dictum est: uidebit  omnis caro salutare tuum . Et in Iele: Effundam de spiritu meo super omnem carnem, et prophetabunt filii uestri et filie uestre . Et in Zacaria: Timeat omnis caro a facie Domini . Et in Psalmis: Ad te omnis caro ueniet . Quod aliis uerbis in alio psalmo dicitur: Omnes gentes quas fecisti, uenient et adorabunt in conspectu tuo, et glorificabunt  nomen tuum, Domine . Mensem ex mense, et sabbatum ex sabbato, in quibus ueniet omnis caro, ut adoret Deum, ridicule interpretantur , quos nos dicere possumus Milliarios: ut qui in uicino sunt, omni sabbato ueniant in Ierusalem; qui longius, per menses, id est, kalendarum orbe completo, qui ualde procul, per annos singulos, hoc est, diebus Pasche siue Tabernaculorum, iuxta illud quod in Zacaria dicitur: Ascendens ab anno in annum, ut adorent Dominum regem exercituum, et celebrent festiuitatem Tabernaculorum . Et ut maiorem risum prebeant audientibus, quod in ultimo eiusdem prophete uolumine scribitur: Et non erit mercator ultra in domo Domini exercituum in die illo, sic interpretantur,  ut negotiatores in mille annis esse desistant, quia omnia nascantur in omnibus locis, quo scilicet nec nos indigeamus folio amomo, et pipere, nec Indi a nobis pulegium desiderent.

 Et egredientur, et uidebunt cadauera uirorum qui preuaricati sunt in me. uermis eorum non morietur, et ignis eorum non exstinguetur. Et erunt usque ad satietatem uisionis omni carni. [a 1Kb] LXX similiter. Omnis caro que adoratura est in conspectu Domini, uel in Ierusalem celesti, uel in omni loco in quo leuantur munde manus, egredietur, ut uideat cadauera hominum mortuorum, qui preuaricati fuerint in Deum. Quod uel de Iudeis intelligi potest, de quibus dictum est: Filios genui et exaltaui: ipsi autem me spreuerunt: uel de  829 omnibus qui habentes notitiam Dei in cordibus suis, auersi sunt in uanitatem, ut adorent creaturam potius quam Creatorem. Egredientur autem non loco, sed intelligentia. Neque enim cadauera mortuorum possunt intus esse cum Domino. Quod si omnis caro adoratura est Dominum, et e contrario cadauera uirorum, qui preuaricati sunt in Dominum, eternis tradentur ardoribus, in utramque partem uere carnis erit resurrectio. uermis autem qui non morietur, et ignis qui non exstinguetur, a plerisque conscientia accipitur peccatorum, que torqueat in suppliciis constitutos: quare uitio suo atque peccato caruerint electorum bono, iuxta illud quod dicitur: uersatus sum in miseria, dum infigitur mihi spina . Et in Prouerbiis: Tinea  ossium cor intelligens . Et iterum sub obelo: Sicut tinea uestimento, et uermis ligno: sic meror excruciat cor uiri . Ita dumtaxat, ut non negent [b 1Kb] preuaricatorum, et Dominum negantium eterna supplicia, dicente Domino in Euangelio: Ite in ignem eternum, qui preparatus est diabolo et angelis eius . Et in alio loco: Ligate manus eius et pedes, et mittite eum in tenebras  exteriores: ibi erit fletus et stridor dentium . Si manus audiuimus [Al. ligamus] et pedes, et tenebras exteriores, que oculorum pena est lumen Dei non uidentium; et fletum, qui utique et ipse ad oculos pertinet; et stridorem dentium: miror quosdam ereum corpus, et paulatim in auras tenues dissoluendum post resurrectionem introducere: quia Dominus potentia maiestatis sue, ad Apostolos clausis ingressus est 830 ianuis . Qui certe et ante resurrectionem pendulo super mare ambulauit incessu; et hoc ipsum apostolo prebuit Petro: ut qui fide ambulabat, infidelitate postea mergeretur; cui dictum est: Quare dubitasti, modice fidei ? Ignis quoque iuxta id accipiendus, quod et uermis, qui tamdiu  succenditur, quamdiu habet materiam, qua uorax flamma pascatur. Si quis igitur habeat in conscientia sua zizania, que inimicus homo, dormiente patrefamilias, superseminauit, et hec ignis exuret, hec uorabit incendium . Et omnium Sanctorum oculis, eorum supplicia monstrabuntur, qui pro auro, et argento, et lapide pretioso, edificauerunt super fundamentum Domini, fenum, ligna, stipulam, ignis pabulum sempiterni. Porro qui [a 3Kb] uolunt supplicia aliquando finiri, et licet post multa tempora, tamen terminum habere tormenta, his utuntur testimoniis: Cum intrauerit plenitudo gentium, tunc omnis Isrel saluus fiet . Et iterum: Conclusit Deus omnia sub peccato, ut omnibus  misereatur . Et in alio loco sanctus loquitur: Iram Domini sustinebo, quia peccaui ei; donec iustificet causam meam, et auferat iudicium meum, et educat me in lucem . Et rursum: Benedicam te, Domine: quoniam iratus es mihi. Auertisti faciem tuam a me, et misertus es mei . Dominus quoque loquitur ad peccatorem: Cum ira furoris mei transierit, rursum sanabo . Et hoc est quod in alio loco dicitur: Quam grandis multitudo bonitatis tue, Domine, quam abscondisti timentibus te. Que omnia replicant, asseuerare cupientes, post cruciatus atque 831 tormenta, futura refrigeria, que nunc abscondenda sunt ab his, quibus timor utilis est: ut dum supplicia reformidant, peccare desistant. Quod nos Dei  solius debemus scientie derelinquere, cuius non solum misericordie, sed et tormenta in pondere sunt; et nouit quem, quomodo, aut quamdiu debeat iudicare. Solumque dicamus, quod humane conuenit fragilitati: Domine, ne 832 in furore tuo arguas me: neque in ira tua corripias me . Et sicut diaboli et omnium negatorum atque impiorum, qui dixerunt in corde suo: Non est Deus , credimus eterna tormenta: sic peccatorum [b 1Kb] atque impiorum et tamen Christianorum, quorum opera in igne probanda sunt atque purganda, moderatam arbitramur et mixtam clementie sententiam iudicis .





S. EUSEBII HIERONYMI STRIDONENSIS PRESBYTERI COMMENTARIORUM IN IEREMIAM PROPHETAM LIBRI SEX [a 1Kb] . 



Prologus.

 833-834 Post explanationes duodecim Prophetarum, Isaie, Danielis, et Ezechielis, ad extremum in Ieremiam manum mittimus, tibi, frater [b 1Kb] Eusebi, eiusdem [Al. eosdem] Commentariolos dedicantes, ut [c 1Kb] Euangelicum uirum Mattheo euangeliste copules, quem ante annos plurimos strictis sensibus, te hortante, disserui. Et quia uolumen longissimum est, et in plerisque manifesta historia texitur, illud prudentiam tuam admoneo, ne queras in hoc latam explanationem; super his maxime, que iam et in Prophetis aliis dicta sunt, et per se patent intelligentie. Sicque conabor notariorum manu scribere, ut nichil desit in sensibus, cum multum desit in uerbis. Stamina tibi atque subtegmina et licia preparabo, tu pulcherrimam uestem ipse conficito; ut  non solum nos audire, sed et alios docere possis. Libellum autem Baruch, qui uulgo editioni Septuaginta copulatur, nec habetur apud Hebreos, [d 48Kb] et Epistolam Ieremie nequaquam censui disserendam, sed magis Ieremie ordinem, librariorum errore confusum, multaque que desunt, ex Hebreis fontibus digerere, ac complere: ut nouum ex ueteri, uerumque pro corrupto atque falsato Prophetam teneas: paruipendens obtrectatorum rabiem, qui non solum uerba, sed syllabas quoque nostrorum uerborum calumniantur: in eo se scire aliquid arbitrantes, si de alienis operibus detrahant: [e 1Kb] ut nuper indoctus calumniator erupit, qui Commentarios 835-836 meos in Epistolam Pauli ad Ephesios reprehendendos putat. Nec intelligit, nimia  stertens uecordia, leges Commentariorum, in quibus multe diuersorum ponuntur opiniones, uel tacitis, uel expressis Auctorum nominibus, ut lectoris arbitrium sit, quid potissimum eligere debeat, decernere: quamquam et in primo eiusdem operis libro prefatus sim, me uel propria, uel aliena dicturum: et ipsos Commentarios, tam ueterum Scriptorum esse, quam nostros. Quod non uidens precursor [a 1Kb] eius Grunnius, olim nisus est carpere. Cui duobus respondi libris, ubi que iste quasi sua profert, et alio iam calumniante, purgata sunt: ut preteream contra Iouinianum uolumina, in quibus dolet uirginitatem nuptiis, et nuptias digamie, digamiam polygamie esse prelatam.

 Nec recordatur stolidissimus, et [b 1Kb] Scotorum pultibus pregrauatus, nos in ipso dixisse opere: Non damno digamos, immo nec trigamos, et si fieri potest octogamos: plus aliquid inferam, etiam scortatorem recipio penitentem: quidquid equaliter licet, equali lance pensandum est. Legat eiusdem operis Apologiam, quam ante annos plurimos [c 1Kb] aduersus magistrum eius gaudens Roma suscepit: et tunc animaduertet, alienis se uocibus blasphemare; et in tantum esse imperitum, ut ne maledicta quidem habeat propria: sed inimicorum etiam olim sepultorum contra nos utatur rabie. Sed iam propositum opus aggrediendum est.



LIBER PRIMUS.


  uerba Ieremie filii Helcie de sacerdotibus qui fuerunt in Anathoth in terra Beniamin: quod factum est uerbum Domini ad eum in diebus Iosie filii Amon regis Iuda, in tertio decimo anno regni eius. Et factum est in diebus Ioacim filii Iosie regis Iuda, usque ad consummationem undecimi anni Sedecie filii Iosie regis Iuda, usque ad transmigrationem Ierusalem, in mense quinto. Ceteri prophete, ut Isaias, Osee, Iel, fuerunt ante captiuitatem decem tribuum Isrel, siue duarum tribuum, Iude et Beniamin. Alii post captiuitatem: ut Daniel, Aggeus et Zacarias. Ieremias autem et Ezechiel imminente captiuitate uaticinium texuerunt: sed alter eorum in terra Iuda: alter in Babylone. Ieremias cum esset adhuc puer, prophetare  cepit anno tertio decimo Iosie filii Amon regis Iude. Prophetauitque in imperio eius annis decem et nouem: et postea sub Ioacim filio eius annis undecim: et sub Sedecia, qui ultimus fuit regum Iuda, annis undecim, usque ad quintum mensem, quando a Babyloniis capta est Ierusalem. Ioachaz uero et Iechonie terni menses  in supradictis annis computantur: per hoc ab exordio prophetie sue usque ad captiuitatem Ierusalem, in qua et ipse captus est, prophetauit annis quadraginta et uno: preter illud tempus quando ductus est in  Aegyptum. Ibique prophetauit in Taphnis, ut hoc ipso uolumine continetur. Pro uerbis Ieremie, Septuaginta posuerunt, uerbum Dei quod factum est ad Ieremiam : hoc uidelicet sensu, quod uerba Ieremie uerbum sit Domini. Fuit autem de genere sacerdotum, qui habitabant contra septentrionem Ierusalem in tertio milliario, et [a 1Kb] uiculo Anathoth. Simulque admirabilis clementia Domini, quod iam captiuitate uicina, et Babylonio exercitu uallante Ierusalem, nichilominus populum ad penitentiam prouocat, malens saluare conuersos, quam perdere delinquentes. Pro transmigratione, quod omnes alii uoce consona transtulerunt, Septuaginta posuere captiuitatem. Post exordium autem uaticinationis Ieremie, tricesimo quinto prophetie eius anno,  Ezechiel in Babylone his qui cum eo capti fuerant, exorsus est prophetare.

 Et factum est uerbum Domini ad me, dicens: Priusquam te formarem in utero, noui te; et antequam exires de uulua, sanctificaui te: [b 1Kb] Prophetam in gentibus dedi te. Non quo ante conceptionem, [c 1Kb] ut heresis suspicatur, fuerit Ieremias: [d 1Kb] sed quo presciret eum futurum Dominus, cui necdum facta iam facta sunt, secundum illud quod Apostolus loquitur: Qui uocauit ea que non erant, quasi ea que essent . Quod autem sanctificatur in utero, iuxta illud Apostoli debemus accipere: Postquam  autem placuit ei, qui me segregauit de utero matris mee, et uocauit per gratiam suam, ut reuelaret Filium suum in me; ut euangelizarem illum in gentibus . Ioannes quoque Baptista sanctificatur in utero, et sanctum Spiritum accipit, et mouetur in uulua, et per os matris loquitur . Quod autem dixit, Prophetam in gentibus dedi te, illud uult intelligi, quod in ipso postea Propheta lecturi sumus, quod non solum Ierusalem, sed et multis in circuitu gentibus prophetarit. Quidam hunc locum super Saluatore intelligunt, qui proprie Propheta gentium fuit; et per Apostolos uocauit omnes nationes. Iste enim uere priusquam in utero uirginali formaretur, et antequam exiret de uulua matris, sanctificatus in utero est; et notus 838 Patri,  quippe qui semper in Patre, et in quo semper Pater.

 Et dixi: Ah, ah, ah, Domine Deus, ecce nescio loqui, quia puer ego sum. LXX: Et dixi, o Domine Deus, nescio loqui, quia iuuenis sum. Detestatur officium quod pro etate non potest sustinere, eadem uerecundia qua et Moyses tenuis et gracilis uocis esse se dicit . Sed ille quasi magne robusteque etatis corripitur; huic pueritie datur uenia, que uerecundia et pudore decoratur.

 Et dixit Dominus ad me: Noli dicere, Puer sum, quoniam ad omnia que mittam te, ibis, et uniuersa quecumque mandauero tibi, loqueris. Ne timeas a facie eorum: quia ego tecum sum, ut eruam te, dicit Dominus. Ne etatem, inquit, consideres; alio enim propheta loquente, didicisti: Cani hominis sunt  sapientia eius : tue sit tantum uoluntatis ut pergas; me habebis comitem, quo cuncta adiuuante complebis: aperi os tuum et implebo illud . Nec consideres multitudinem eorum ad quos et contra quos locuturus es: sed me, qui tecum sum, ut eruam te, dicit Dominus. Liberat autem Dominus, non quo Propheta persecutionibus careat et angustiis, quippe cum legamus eum multa perpessum; sed ut patiens omnia superet, nec cedat angustie.

 Et misit Dominus manum suam, et tetigit os meum: et dixit Dominus ad me: Ecce dedi uerba mea in ore tuo. Notandum quod hic manus mittatur Dei, que tangat os Prophete, et dicatur ei: Ecce dedi uerba mea in ore tuo; in Isaia autem scriptum sit: Et missus est ad me unus de Seraphim,  et in manu habebat carbonem quem forcipe tulerat de altari, et tetigit os meum et dixit: Ecce tetigit iste labia tua, et auferet iniquitates tuas, et peccata tua mundabit . Ibi enim quia solide et perfecte etatis erat, et ipse simpliciter confitetur quod immunda labia habeat, et habitet in medio populi polluta labia habentis: mittitur unus de Seraphim, qui non manu, sed forcipe et carbone tangat os eius et iniquitates auferat, et mundet peccata. Hic autem ipsius Dei manus mittitur, per quam cuncta operatus  est, et que in alio loco brachium dicitur: non ut peccata auferat, que per pueritiam multa non fecerat; sed ut loquendi gratiam tribuat. Porro Ezechiel librum deuorat et intus et foris scriptum, tam sacramenta diuina, quam simplicem historiam continentem. Ieremie os tangitur, 839 et Domini uerba tribuuntur, ut confidentiam accipiat predicandi. Pulchreque iuxta litteram manus mittitur, ut humanorum artuum uidens similitudinem, tactum manus non reformidet.

 Ecce ego constitui te hodie super gentes et super regna, ut euellas et destruas, et disperdas, et dissipes, et edifices, et plantes. Hoc quod nos de Hebraico addidimus, dissipes, siue deponas, in Septuaginta non habetur. Et considerandum quod quatuor  tristibus duo leta succedant. Neque enim edificari poterant bona, nisi destructa essent mala: nec plantari optima, nisi eradicarentur pessima. Omnis enim plantatio, quam non plantauit celestis Pater, eradicabitur: et edificatio que supra petram non habet fundamentum, sed in arena exstructa est, sermone Dei suffoditur atque destruitur. Illam autem quam consumet iehsu spiritu oris sui, et destruet aduentu presentie sue, omnem scilicet sacrilegam peruersamque doctrinam, disperdet in perpetuum. Porro ea que eleuantur contra scientiam Dei, et in sua confidunt sapientia, que apud Deum stultitia est, dissipabit atque deponet: ut edificentur pro bis humilia, et in locum superiorum que destructa sunt et euulsa, exstruantur atque plantentur, que  Ecclesiastice conueniunt ueritati: et impleatur illud quod dicit Apostolus, Dei edificatio, Dei agricultura estis . Multi hunc locum super personam Christi intelligunt: Ieremias enim interpretatur excelsus Domini: qui destruxit regna diaboli, que sibi in montis ostenderat excelso: aduersarias perdiderit potestates, delens chirographum errorum in cruce. De quibus et in Psalmo post historie ueritatem loquitur: Quare fremuerunt gentes, et populi meditati sunt inania? Astiterunt-reges terre, et principes conuenerunt in unum . Pro his euulsis, destructis, et perditis, et in inferiora detractis, edificatur atque plantatur Ecclesia Dei. Super Ieremie autem persona nulla dubitatio est. Legimus enim in consequentibus ,  quod in manu accipiat calicem meri plenum; et propinare iubeatur cunctis in circuitu nationibus.

 Et factum est uerbum Domini ad me, dicens: Quid tu uides, Ieremia? Et dixi, uirgam uigilantem ego uideo. Et dixit Dominus 840 ad me: Bene uidisti: quia uigilabo ego super uerbum meum ut faciam illud. Pro uirga uigilante, LXX baculum nuceum transtulerunt. Laborandum igitur nobis est, ut breuiter Hebream etymologiam Latinus lector intelligat. SECED [a 157Kb] nux dicitur: uigilia autem, uel uigil,  siue uigilare appellatur SOCED . Unde et in posterioribus, pardus uigilans hoc nomine ponitur. Ab eo igitur quod dicitur nux, propter uerbi similitudinem ad uigilis intelligentiam nomen allusit: quod quidem et in Daniele iuxta Theodotionem scriptum est, ut ab arboribus et , ilice uidelicet et lentisco, scissio atque serratio adulteris presbyteris decernatur. Alioquin et in principio Geneseos a uiro, qui dicitur IS , mulier appellatur ISSA , quasi quedam uirago, eo quod de uiro sumpta sit. Pro baculo nuceo, uirgam uigilantem, Aquila et Symmachus; Theodotio uero amygdalinam transtulerunt. uigilat autem uirga, cuncta populi peccata considerans, ut percutiat et corripiat delinquentes. Unde et Apostolus scribit peccantibus:  Quid uultis? in uirga ueniam ad uos, an in caritate et spiritu mansuetudinis ? Ista est uirga, uel baculus, de qua Dauid loquitur: uirga tua et baculus tuus, ipsa me consolata sunt . Pulchreque posuit, consolata sunt. Ad hoc enim Dominus corripit, ut emendet. Et quomodo nux, siue amygdalum, amarissimam habet corticem, et testa durissima cingitur, ut detractis austerioribus et duris, fructus dulcissimus reperiatur: sic omnis correptio, et labor continentie, amara quidem uidetur ad presens: sed fructus parit dulcissimos. Unde et uetus illa sententia est: Litterarum [a 1Kb] radices amare, fructus dulces. Quidam uirgam uigilantem atque nuceam, intelligunt Dominum, de quo dicit Isaias: Exiet uirga de radice Iesse . Unde et uirga  Aaron, que putabatur emortua, in resurrectione Domini floruisse narratur.

 Et factum est uerbum Domini secundo ad me dicens: Quid tu uides? et dixi, Ollam succensam ego uideo: et faciem eius a facie Aquilonis. Et dixit Dominus ad me: Ab Aquilone aperientur  mala super omnes habitatores terre. Quibusdam gradibus, peccantibus tormenta tribuuntur; ut paulatim ueniant ad salutem. 841 Qui noluerint, percutiente uirga, emendari, mittuntur in ollam eneam atque succensam, de qua plenius scribit Ezechiel, que a facie Aquilonis accenditur , Babylonium [Al. Babyloniorum] regem significans et urbem Ierusalem. Pulchreque insertur: Ab Aquilone exardescent mala super omnes habitatores terre: uel  terre Iude, uel certe uniuerse terre, de quibus in Apocalypsi scriptum est: ue super omnes habitatores terre . Sancti enim non sunt habitatores terre: sed aduene atque peregrini, quorum unus dicit: Aduena ego sum super terram; et peregrinus sicut omnes patres mei . Et alius: Parui sunt et pessimi dies mei, quibus ego peregrinor in terra . Unde et Petrus Catholicam Epistolam scribit aduenis atque peregrinis  Ponti, Galatie et Cappadocie . Et iuxta mysticos intellectus Salomon loquitur: Aquilo durus uentus : nomine autem [b 1Kb] dexter uocatur ab his uidelicet, qui eius obriguere frigore, et calorem fidei perdiderunt.

 Quia ecce conuocabo omnes cognationes regnorum Aquilonis, ait Dominus, et uenient et ponent unusquisque solium suum in introitu portarum Ierusalem, et super omnes muros eius in circuitu, et super uniuersas urbes Iude. Et loquar iudicia mea cum eis super omni malitia eorum, qui dereliquerunt me, et libauerunt diis alienis et adorauerunt opus manuum suarum. Nulli dubium, multas gentes et singularum gentium reges Babylonio regi fuisse subiectos, qui, obsessa Ierusalem, posuerunt in circuitu, et  maxime in exitibus portarum thronum suum atque tentoria, ne quis eorum qui clausi erant posset erumpere: et non solum Ierusalem, sed et omnes urbes Iude simili obsidione uallatas. Cumque, ait, capta fuerit ciuitas, tunc loquar ad eos recta fuisse iudicia mea, et recepisse singulos, que merebantur: non pro ceteris uitiis, quibus subiacet humana conditio; sed maxime pro idololatria, per quam deserentes me, adorauerunt opera manuum suarum. Quidam hunc locum in bonam partem accipiunt, quod uidelicet hi qui in olla enea excocti fuerint, per cruciatus ante purgati, postea principes sint Ierusalem: et postquam misertus eorum fuerit Dominus, tunc exprobret eis, quia se deserto, simulacra uenerati sunt. Sed hec uiolenta et praua interpretatio  est: ne calumniam faciat tractator indoctus.

 Tu ergo accinge lumbos tuos: et surge, et loquere ad eos omnia, que ego precipio tibi. 842 Et Iob precipitur, ut accingat lumbos suos : et Apostolis , ut accinctis lumbis, quos Elias  et Ioannes Baptista  zonis mortificauere pelliceis, lucernas teneant in manibus suis, predicationis uidelicet Euangelice. Quicumque igitur sermones locuturus est Dei, debet accingere lumbos suos, sciens quod diaboli omnis uirtus in lumbis sit ; et iustus dicat in Psalmis: Lumbi mei impleti sunt illusionibus . Cumque accinxerit lumbos, audiat illud quod scriptum est: Surge qui dormis, et eleuare: et illuminabit te Christus ; ut semper  uigilans, et de somno consurgens, loquatur que sibi preceperit Deus.

Ne timeas a facie eorum: nec enim timere te faciam uultum eorum. Siue ut Septuaginta, et ceteri habent interpretes: [c 32Kb] ne forte timere te faciam. Et est sensus iuxta translationem nostram: Noli timere a facie eorum: me enim adiutore, eos timere non poteris. Iuxta Septuaginta: Noli timere a facie eorum, habeto mee confidentiam iussionis. Si enim non obtuleris,  quod habes, ut timere desinas, derelinquam te, et tradam timori, et quodammodo uidebor timere te facere, dum relinquo formidini. Hoc autem significat, quod semper amanda sit ueritas: nec timenda hominum multitudo, qui increpiti [Al. intrepidi] correptionem non sustinent; sed insidias tendunt ei, a quo corripiuntur. Quodque iuxta LXX sequitur: quia tecum sum ut liberem te, dicit Dominus, in Hebraico non habetur. Et est sensus: Eruam te, non in eo ut tibi nullus insidietur; sed in eo, ut patiens insidias, non delinquas.

 Ego quippe dedi te hodie  in ciuitatem munitam, et in columnam ferream, et in murum eneum super omnem terram: regibus Iuda, principibus eius, et sacerdotibus,  et populo terre. Et bellabunt aduersum te, et non preualebunt: quia tecum ego sum, ait Dominus, ut liberem te. Describit sermo diuinus, cur Propheta timere non debeat. Ego, inquit, posui, siue dedi te hodie, hoc est, in presenti uita, donec uocatur hodie, quasi ciuitatem firmissimam: non ut unam domum, nec turrim, aut aliqua menia ; sed omnem ciuitatem, que sita super montem latere non potest. De qua scriptum est: Gloriosa dicta sunt de te, ciuitas Dei . Et: Ego ciuitas firma, ciuitas que oppugnatur . Et, in columnam, inquit, ferream, de qua scribit Apostolus: Columna et firmamentum ueritatis . 843 Unde Petrus et Ioannes, qui putabantur columne Ecclesie, dextras dederunt Paulo  et Barnabe communionis. Nec hoc sufficit, sed in murum, ait, eneum, qui nulla uiolatur rubigine, nec cesus imbribus deperit; sed uetustate fit [Al. sit] fortior. Eris autem talis contra reges et principes et populum, non cuiuslibet loci, sed terre; [a 1Kb] iis qui terrena sapiunt, et celestia non nouerunt, qui habent imaginem et non celestis. Hi, inquit, bellabunt aduersum te, et non preualebunt. Cur queso? Que est tante fortitudinis causa, ut nec reges, nec principes, nec sacerdotes, nec populi aduersus unum preualeant? Sequitur: Quia tecum ego sum, ait Dominus, ut liberem te. Si quando reges Iuda, qui interpretatur confessio, et principes eius et sacerdotes et populi, episcopi uidelicet et presbyteri et diaconi, et uulgus uile atque ignobile, contra sanctum uirum consurgere  uoluerint, habeat fidei firmitatem, et timere desistat: quia, Domino auxiliante, superabit.

 Et factum est uerbum Domini ad me dicens: uade, et clama in auribus Ierusalem dicens. Hoc in Septuaginta non habetur: sed sub asteriscis de Theodotionis editione additum est, qui uerbum Hebraicum CARATH , pro quo nos diximus clama; siue predica, interpretatus est, lege. Et lectionem enim et clamorem et predicationem pro sui ambiguitate significat. Aures autem Ierusalem, pro auribus habitatorum eius debemus accipere.

 Hec dicit Dominus: Recordatus sum tui,  miserans adolescentiam tuam et caritatem desponsationis tue: quando secuta me es in deserto, in terra que non seminatur. LXX: Hec dicit Dominus: Recordatus sum misericordie adolescentie tue, et dilectionis perfectionis tue. Plenius hoc in Ezechiel dicitur , quando sibi Ierusalem in matrimonio Dominus copulat, et sub persona uxoris, suis iungit amplexibus: siue ut ardentiorem monstret affectum, puellam eam et adolescentulam et desponsatam uocat. Quo enim necdum potiti sumus, magis ut potiamur appetimus. Quando, inquit, secuta es me in solitudine; et instar sponsaliorum et dotis, Legis tibi ornamenta et uerborum distribui monilia. Totumque hoc non ad meritum eius refert, sed ad suam misericordiam, per quam et caritatem consecuta  est. Hoc quoque quod posuimus, in 844 deserto, in terra que non seminatur, in LXX non habetur.

 Sanctus Isrel Domino primitie frugum eius: omnes qui deuorant eum, delinquent: mala uenient super eos, dicit Dominus. Quando Isrel dicit primitias frugum Domini, ostendit populum de gentibus congregatum esse post primitias; iuxta illud quod in alio loco scriptum est: Memor esto congregationis tue, quam possedisti ab initio . Primitie autem semper debentur sacerdotibus, et non hostibus. Quod sequitur: Omnes qui deuorant eum, delinquent: mala uenient super eos, dicit Dominus, hunc habet sensum: Quomodo qui primitias deuorant , nequaquam de genere sacerdotali, sceleris rei sunt: sic qui contaminant Isrel, malis  subiicientur: iuxta illud quod in uicesimo sexto psalmo sanctus Dauid loquitur: Dum appropinquant super me nocentes, ut edant carnes meas: qui tribulant me inimici mei, ipsi infirmati sunt et ceciderunt . Neque enim ex eo quod Dei exequuntur sententiam, immunes erunt a supplicio, malaque ueniunt super eos: oportet enim uenire scandala; uerum, ue ei per quem ueniunt scandala .

 Audite uerbum Domini, domus Iacob, et omnes cognationes domus Isrel. Hec dicit Dominus: Quid inuenerunt patres uestri in me iniquitatis, quia elongauerunt a me: et ambulauerunt post uanitatem: et uani facti sunt? Hunc sensum et alius propheta testatur: Populus meus quid feci tibi, et quid molestus fui tibi? Responde mihi: quia eduxi te de terra  Aegypti, et de domo seruientium liberaui te . Utrumque autem nomen, Iacob et Isrel ponitur: non secundum duas et decem tribus, sed iuxta omnem populum: cum et ipse Iacob postea appellatus sit Isrel . Offensam autem ducit a patribus, non quo peccata patrum filiis imputentur: sed quo et filii habentes patrum similitudinem, et suo et parentum scelere puniantur. Sepe legimus quod propter sanctos patres, filiorum misereatur Deus. Dereliquerunt autem patres populi peccatoris Deum; et non breuiter, sed longo tempore: et pro Deo secuti sunt uanitatem, idola uidelicet,  que nichil prosunt cultoribus suis: et ipsis similes facti sunt secundum illud quod scriptum est: Similes illis fiant qui faciunt ea; et omnes qui confidunt in eis .

 Et non dixerunt, Ubi est Dominus qui ascendere nos fecit de terra Aegypti: qui transduxit nos per desertum, per terram inhabitabilem et inuiam: per terram sitis et 845 imaginem mortis, per terram in qua non ambulauit uir, neque habitabit homo. Pro homine, LXX filium hominis interpretati sunt; et pro imagine mortis, de Theodotione additum est, umbra mortis. Quod cum iuxta historiam manifestum sit, illud considerandum est secundum anagogen, quod quamdiu in isto seculo sumus, et de Aegypto educimur, paulatim ascendimus, et primum deserta transimus et terram inhabitabilem, quam sanctus  inhabitare non debet, et inuiam, ut difficultatem monstret itineris. Per terram sitis, ubi semper maiora cupimus, nec presentibus contenti sumus; et imaginem, siue umbram mortis: semper enim in periculo consistimus, et ubique diabolus tendit laqueos suos: per terram, in qua non ambulauit uir, qui perfecte etatis in Christo est. Omnes enim resurgemus in uirum perfectum, in mensuram etatis plenitudinis Christi. Neque unquam in ea habitat qui homo Dei est, uel filius hominis; sed semper ad maiora festinat. Ex quo perspicuum est, non esse perfectionem in uia: sed in fine uie et in mansione, que sanctis in celestibus preparatur, et quibus dicitur: Qui statis in domo Domini, in atriis domus Dei  nostri . Frustra igitur noua [a 9Kb] ex ueteri heresis suspicatur, hic perfectam esse uictoriam, ubi pugna est atque certamen, et incertus exitus futurorum.

 Et induxi uos in terram, Carmeli, ut comederetis fructum eius et bona illius: et ingressi contaminastis terram meam; et hereditatem meam posuistis in abominationem. Pro labore durissimi itineris, dedi uobis omnium rerum abundantiam. Hoc quippe significat Carmelus, qui Hebraice appellatur CHERMEL , et in lingua nostra sonat cognitionem circumcisionis. Quomodo autem ille populus terram sanctam, et omnium rerum fertilem, idololatria polluit atque uiolauit: sic nos uere circumcisionis accipientes scientiam, comedimus fructus eius; et si  negligentia subrepserit, contaminamus terram Dei, et hereditatem illius abominabilem facimus.

 Sacerdotes non dixerunt, Ubi est Dominus? et tenentes Legem [b 1Kb] meam, nescierunt me: et pastores preuaricati sunt in me: et Prophete prophetauerunt in Baal, et idola secuti 846 sunt. Post tanta  beneficia uerterunt in contemptum priuilegia dignitatis: ut sacerdotes Dominum non quererent: ut doctores Legis ignorarent eum, qui alios docere debebant: et pastores [Al. predicatores] per negligentiam preuaricatores fierent: et Prophete qui in populis disputant, non Deo loquantur, sed idolo, et sua figmenta uenerentur. His autem uerbis utendum est aduersus nostri ordinis magistros, qui deuorant plebem Dei uelut cibum panis, et per mala opera non inuocant Dominum.

 Propterea adhuc iudicio contendam uobiscum, ait Dominus: et cum filiis uestris disceptabo. Ne [c 1Kb] uideatur percutere per potentiam, quasi cum paribus ratione contendit; iuxta illud quod Dauid canit et usurpat Apostolus: Ut iustificeris in sermonibus  tuis, et uincas cum iudicaris . Quodque posuit, adhuc sepe se fecisse testatur: et quod intulit, cum filiis uestris, similem ostendit etiam in filiis malorum pertinaciam. Occulte autem fignificat quod antiquam in Deum negationem, etiam filii eorum in aduentu Domini sint secuti.

 Transite ad insulas Cethim, et uidete: et in Cedar mittite, et considerate uehementer, et uidete si factum est huiuscemodi: si mutauit gens deos . Et certe ipsi non sunt dii: populus uero meus mutauit gloriam suam in idolum . Comparationem facit eius rei que incomparabilis est, et uerum Deum confert mendacibus. Ite, inquit ad insulas Cethim: quas uel Italie, uel Occidentalium partium debemus accipere:  ab eo quod terre Iudee Cyprus insula, in qua urbs [d 15Kb] hoc uocabulo nuncupatur, uicina sit. De qua et Zeno princeps Stoicorum fuit. Cedar autem regio est solitudinis et Ismelitarum, quos nunc Sarracenos uocant: contra quam huius ipsius Prophete in extremis partibus texitur uaticinium , et cuius meminit Dauid, dicens: Habitaui cum habitantibus Cedar: multum peregrinata est anima mea . Et est sensus: uel ad Occidentem pergite, uel in solitudinem mittite, et uidete si qua gens hoc fecerit quod fecistis. Nulla enim earum spreuit deos suos, nec ligneos et lapideos, aureorum comparatione mutauit: sed antiquum errorem secuta, tenuit quod a maioribus 847 acceperat. Et certe hoc, cum nullus eorum Deus sit: sed simulacra  hominum ficta manu. Populus uero meus mutauit mendacio ueritatem: et idolum mihi pretulit, quod eis necessitatis tempore prodesse non poterit. Possumus hoc et contra eos dicere, qui maiori studio sequuntur uitia quam uirtutes; quos monet Apostolus dicens: Humanum loquor, propter infirmitatem  earnis uestre. Sicut exhibuistis membra uestra seruientia immunditie et iniquitati ad iniquitatem: ita nunc exhibete membra uestra seruientia iustitie in sanctificationem .

 Obstupescite celi super hoc: et porte eius desolamini uehementer, dicit Dominus. Duo enim mala fecit populus meus: me dereliquerunt fontem aque uiue: foderunt sibi cisternas, cisternas dissipatas, que continere non ualent aquas. LXX: obstupuit celum super hoc, et inhorruit extra modum et uehementer, et cetera similiter. Celum cui dictum est: Attende celum, et loquar : et, Audi celum, et auribus percipe terra , uidens Dei precepta calcata, inhorrescit, et stuporem dissimulare non potest. Omnis enim creatura congemiscit  et condolet super peccatis hominum. Duo autem populus Dei fecit aduersa. Primum, ut relinqueret Deum qui est fons uite, et preceptum dedit dicens: Ego Dominus Deus tuus, qui eduxi te de terra Aegypti . Secundum, quod in eodem loco scriptum est: Non sint tibi dii in conspectu meo; pro quo secutus est demones, quos dissipatas cisternas uocat, eo quod Dei mandata seruare non ualeant. Et hoc attendendum, quod fons perpetuus est, et uitales habet aquas. Cisterne autem et lacus, uel de torrentibus, uel ex aquis turbidis, terra complentur et pluuiis. Portas autem celorum illas uocat, de quibus et in uicesimo tertio psalmo scriptum est: Leuate, porte, capita uestra, et introibit rex glorie. Pro quo LXX transtulerunt: Leuate portas principes uestras:  de quibus plenius suo dicetur loco. Quodque Aquila et Symmachus, celos; LXX uero et Theodotio celum, interpretati sunt, nullum moueat. Hebraicum enim SAMAIM  communis est numeri, et tam celi quam celum eodem appellantur nomine: ut Thebe, Athene, et Salone.

 Numquid seruus est Isrel, aut uernaculus? Puto ex hoc loco in superbiam elatos, Saluatori dixisse Iudeos: Semen Abrahe sumus, et nemini seruiuimus umquam. 848 Quomodo tu dicis: Liberi eritis ? Nescientes quod omnis qui facit peccatum, seruus peccati sit: et seruiat unusquisque ei a quo uincitur. Nati ergo de amico Dei Abraham, uitio suo facti sunt quasi filii Cham, cui dictum est: Maledictus Chanaam, seruus erit fratribus  suis .

 Quare ergo factus est in predam? super eum rugierunt leones, et dederunt uocem suam: posuerunt terram eius in solitudinem: et ciuitates illius exuste sunt: et non est qui habitet in eis. Interrogat sermo diuinus, ut ipse respondeat. Leones autem uocat principes Babylonis, qui terram eius posuerunt in solitudinem, et ciuitates illius incendio deleuerunt. uel certe iuxta anagogen, leones intelligamus aduersarias potestates, aut hereticorum principes,  qui terram Ecclesie desolantes, omnes illius urbes heretico incendio uastauerunt, et illo igne de quo scriptum est: Omnes adulterantes, quasi clibanus corda eorum . Illi enim uere dant uocem suam; et in hoc eodem propheta sub perdicis persona clamant: Congregant que non peperunt: faciuntque diuitias non cum iudicio . Propterea autem urbes illius uastate sunt et delete: quia non habent habitatorem Deum, dicente Scriptura: Et non est qui habitet in eis .

 Filii quoque Mempheos et Taphneos constuprauerunt te usque ad uerticem. Numquid non istud factum est tibi, quia dereliquisti Dominum Deum tuum eo tempore quo ducebat te per uiam? Hoc quod nos diximus, eo tempore quo ducebat te per uiam, in  LXX non habetur. Duas autem urbes maximas Aegypti, Memphim et Taphnim nominat, earumque dicit filios constuprasse Isrel usque ad uerticem; illo sensu quo Isaias posuit: A planta pedis usque ad uerticem non est in eo sanitas . Tanta enim fuit libido Aegyptiorum qui sunt magnis carnibus, ut nulli parcerent membro: sed omnia constuprarent. Iuxta litteram refertur ad idola Aegyptiorum; iuxta intelligentiam spiritualem, ad magistros peruersi dogmatis, qui Ecclesie puritatem sua polluunt turpitudine. Hec autem idcirco eueniunt ei, quia dereliquit Dominum Deum suum; et illo maxime tempore quo ipsum ductorem sequi debuit.

 Et nunc quid tibi uis, in uia Aegypti, ut bibas aquam Sior? Et quid tibi et uie Assyriorum, ut  bibas aquam fluminis? Pro Sior , nos turbidam interpretati sumus, quod uerbum Hebraicum significat: [a 6Kb] pro 849 quo communis editio habet Geon. Quia ergo supra filios Memphis et Taphnis posuerat, qui constuprauerunt Isrel usque ad uerticem: nunc manifestius ipsam Aegyptum nominat. Nullique dubium quin Nilus aquas turbidas habeat; et quod fluuium Assyriorum Euphratem significet, dicente Scriptura, quod repromissionis terra sit a torrente Aegypti, usque ad fluuium magnum Euphratem. Qui autem Christum reliquerint, fontem uite, et hereticorum sibi foderint lacus, qui aquas doctrinarum continere non possunt, necesse est ut leonibus subiaceant, qui redigant terram eorum in solitudinem, et uniuersas Ecclesias destruant: et usque  ad uerticem polluantur, et bibant aquas turbidas, et fluenta Assyrii fluminis et Aquilonis, unde exardescunt mala super terram.

 Arguet te malitia tua  et auersio tua increpabit te. Scito et uide, quia malum et amarum est, reliquisse te Dominum Deum tuum: et non esse timorem mei apud te, dicit Dominus Deus exercituum. Notandum quod malitia siue preuaricatio, postquam saturauerit preuaricantem, et instar coturnicum usque ad nauseam uenerit,  erudiat agentem penitentiam: cui imperatur ut uideat quid reliquerit, et quid secutus sit; et quomodo spernens bona et dulcia, mala et amara elegerit. Hoc autem totum factum est quia dereliquit Dominum Deum suum, et timor illius non est apud eum. Principium enim sapientie timor Domini : quem quia non habuit, malo et amaritudini traditur.

 A seculo confregisti iugum meum  rupisti uincula mea ; et dixisti, Non seruiam. In omni enim colle sublimi, et sub omni ligno frondoso tu prosternebaris meretrix . Quasi ad meretricem loquitur Isrel, quod coniugalia federa ruperit, et dixerit, Non seruiam: subauditur domino, uel marito: sed in omni colle sublimi, et sub omni ligno frondoso prostrata  fuerit idololatrie. Amena enim semper et excelsa loca idolis dedicantur. Potest hoc et ad eum dici qui ab initio Christianus, et ex parte sacris Litteris erud tus, postea desiderio secularis litterature, que significatur in collibus, et amene eloquentie [Al. in amena eloquentia], que in frondosis monstratur arboribus, prosternat se demonibus: qui sub occasione eruditionis et sublimis scientie, polluunt credentium animas et 850 diuaricare faciunt pedes suos omni transeunti.

 Ego autem plantaui te uineam electam, omne semen uerum: quomodo conuersa es mihi in prauum uinea aliena? LXX: Ego autem plantaui te uineam frugiferam, omnem ueram: quomodo conuersa es in amaritudinem uitis aliena [Al. aliena]? Pro uinea frugifera,  siue electa, in Hebreo SOREC  habetur: que in Isaie cantico ponitur . Est autem genus uitis optime: quo surculo et Isrel Dominus plantasse se dicit; et miratur quomodo semen uerum electaque uinea conuersa sit in amaritudinem: et ideo facta sit uinea aliena; nullusque securus sit, si et plantatio Domini et semen uerum et uinea Sorech in tantum suo uitio commutatur, ut per amaritudinem recedat a Domino, et fiat uitis aliena. Et in hoc consideranda clementia Saluatoris, quod qui in Euangelio dixit: Ego sum uitis uera ; discipulis [Al. disciplinis] quoque suis dederit et credenti in se populo, ut uitis electa uel uera sit, si uoluerit in eo quod plantata est, permanere.

 Si laueris te nitro, multiplicaueris tibi  herbam Borith, maculata es in iniquitate tua coram me: dicit Dominus Deus. Pro herba BORITH , quam nos ut in Hebreo posita est uertimus, LXX transtulerunt ut [a 35Kb] significarent herbam fullonum, que iuxta ritum prouincie Palestine, in uirentibus et humectis nascitur locis: et ad lauandas sordes eamdem uim habet quam et nitrum. Nitrum autem nostrum, et herba fullonis, penitentia est. Ecclesiasticus  quoque sermo, qui arguit et increpat et corripit delinquentes, mordacioris nitri habet similitudinem. Qui uero leui peccatorum sorde maculatus est, leuioribus purgatur monitis. Porro peccata grauia, que ad mortem trahunt, nec nitro nec herba Borith dilui possunt: sed grauioribus tormentis indigent. Uniuscuiusque enim opus quale sit, ignis probabit, et in igne reuelabitur . Pulchreque addidit: Maculata es in iniquitate tua in conspectu meo: quod etiamsi hominibus munda uidearis, mihi munda non sis, qui noui conscientias singulorum. Unde et in alio loco dicitur: Non iustificabitur in conspectu tuo omnis uiuens .

 Quomodo dicis, Non sum polluta, post Baalim non abii? uide uias tuas in conualle. Siue ualle,  que Hebraice dicitur GE, et a LXX interpretatur , quod sermone nostro dici potest, sepulcrum multitudinis. 851 Frustra, inquit, non uis confiteri scelera tua, et iactas munditiam, que idololatrie polluta es sordibus; et impudenter negas te coluisse idolum Baalim . Respice conuallem filiorum Ennon, que Sile fontibus irrigatur, et ibi cernes delubrum Baal, quem relicto Deo, uenerata es. Quodque additur: scito quid feceris, clausos oculos aperit denegantis, ut cernat quod erubescit aspicere. Iuxta tropologiam, impudentiam frontis corum qui nolunt sua uitia confiteri, operibus arguamus. Huiuscemodi enim homines, non ambulant in arcta et in angusta uia, que ducit ad uitam: sed in lata et spatiosa, per quam ingrediuntur plurimi, que  ducit ad mortem . Unde et significanter nominata est, siue iuxta historiam, quod ibi interfecta et perdita sit idololatrie malo, populi multitudo.

 Cursor leuis explicans uias suas: onager assuetus solitudini, in desiderio anime sue attraxit uentum amoris sui: nullus auertet eam: omnes qui querunt eam, non deficient. In menstruis eius inuenient eam. LXX: Ad uesperam uox eius ululauit, uias suas dilatauit super aquas solitudinis, in desiderio anime sue spiritu portabatur: tradita est: quis conuertet eam? Omnes qui querunt illam, non laborabunt: et in humilitate illius reperient illam. Multum in hoc loco LXX editio ab Hebraica ueritate discordat: tamen utraque habet sensum suum. Quia supra dixit, non  sum polluta; et quasi ad mulierem que turpiter [b 1Kb] se gesserat loquebatur, describit fornicationem eius. Quomodo, inquit, caprea leuis, quam nos genere communi, cursorem diximus, significantiusque Aquila, Symmachus, et Theodotio uertere [c 13Kb] , explicat uias suas, et uelox fertur ad pabula: et sicuti onager assuetus in solitudine, trahit in desiderio anime sue uentum uel spiritum amoris sui (uno  enim apud Hebreos nomine RUA , sic et Isrel, siue Ierusalem toto impetu ad desiderium libidinis ferebatur, et omni idolorum amore feruebat: nullusque est qui eam suis monitis possit ab hoc impetu auertere: non quo impossibilitas hoc fecerit Prophetarum, sed malitia peruersa cupientis. Quicunque, ait, eam quesierint, non magnopere laborabunt. In menstruis et in immunditia eius inuenient eam. Pro quo Aquila , hoc est, kalendas, Symmachus, mensem, Septuaginta 852 et Theodotio, humilitatem interpretati sunt. Porro iuxta LXX hic sensus est: Meretrix Ierusalem, iuxta illam mulierem que in Prouerbiis describitur, ad uesperam ululabat uoce sua, et amatores ad libidinem prouocabat, aperiebat uias turpitudinis  sue, et diuaricabat pedes omni transeunti . Erat autem locus amenitatem habens aquarum fluentium, qui delectabilior fit, quando in circuitu solitudo est, ut nullus uideat fornicantem. In desiderio, inquit, anime sue , siue peruerso spiritu ducebatur, siue trahebat amoris refrigerium: uel certe canebat turpitudinis sue carmina. Tradita est, inquit, uitiis suis et libidini: nullus eam conuertere poterit: omnes qui uoluerint eam inuenire, in turpitudinis humilitate reperient: ut numquam possit uoluptatis amore satiari.

 Prohibe pedem tuum a nuditate, et guttur tuum a siti: et dixisti, Desperaui, nequaquam faciam: adamaui quippe alienos, et post eos ambulabo.  LXX: Conuerte pedem tuum a uia aspera, et guttur tuum a siti: que dixit, uiriliter agam, quoniam dilexi alienos, et post eos ambulaui [Al. ambulabo]. Pascha facturi, calciamenta iubentur habere in pedibus . Et Apostolus , calciatos predicat pedes eorum qui Euangelio preparantur: ne dum per seculi huius solitudinem gradiuntur, uenenatis pateant animantibus, que debent Euangelico pede calcari et conteri. Guttur prohibemus a siti, quando Saluatoris precepta [a 1Kb] implemus dicentis: Qui sitit ueniat ad me, et bibat . Que desperatione malorum negauit se facturam quod Dominus imperauit, causamque exposuit dicens: Adamaui alienos, et illos sequar: impudenti confessione putans se crimina deuitare.  Porro iuxta LXX uia peccatorum aspera est, que a Domino conuertitur in uiam planam. Quicunque hereticos sequitur, horum uersuum notetur elogio; quod dixerit, Desperaui siue in malo proposito agam uiriliter, et in meo confortabor errore. Necesse autem est, ut qui alienam ab Ecclesiastica doctrinam sequitur, alienos diligat; et eorum sequatur uestigia,  uel demones, uel hereticorum principes, qui a Deo alieni sunt.

 Quomodo confunditur fur, quando deprehenditur, sic confusi sunt domus Isrel: ipsi et reges eorum, principes et sacerdotes, et Prophete eorum. Quamuis sit impudens et procax uultus furantium, tamen erubescit, 853 cum in furto fuerit deprehensus. Et Isrel ergo dicens ligno, Pater meus es tu: et lapidi, Tu me genuisti; ut eos uocaret parentes, quos ipse fabricatus est, confunditur cum in sua idololatria fuerit deprehensus. [b 1Kb] Et ne putemus hoc de plebe eum dicere: reges ponit et principes, et sacerdotes, et prophetas eorum. Utamur hoc testimonio contra principes nostros, et contra hos qui in Ecclesia putantur duces, cum in peccatis turpibus  fuerint deprehensi.

uerterunt ad me tergum, et non faciem. Qui proiiciunt sermones Dei retrorsum, ipsi uertunt contra eum tergum et non faciem. Quando enim magister precipit, obedientis indicium est si demisso contra audiat capite. Sin autem uertat tergum, signum est contemnentis; ut in alio loco scriptum est: Et uerterunt ad me scapulam recedentem . In tantum, inquit Deus, mea contempsere precepta, ut ne audire quidem uoluerint, sed tumorem animi, gestu corporis indicarint.

Et in tempore afflictionis sue dicent: Surge, et libera nos. Qui per beneficia non senserunt, per tormenta sentient Deum.

 Ubi sunt dii tui, quos fecisti tibi? surgant  et liberent te in tempore [Al. die] afflictionis tue. Impudens postulatio, tempore necessitatis et angustie ab eo querere auxilium, quem in pace contempserint. Legendumque increpantis affectu: liberent te dii tui, quos fecisti tibi: ut cum Deus Creator sit hominum, homo fecerit Deum, probet necessitas quid possint, quos securus ante coluisti.

Secundum numerum ciuitatum tuarum erant dii tui Iuda. uel eosdem uel singulos atque diuersos singule ciuitates colebant deos: ut nec impietate uiderentur habere consensum: sed pugnans contra se superstitio, diuersum sequeretur errorem. Quodque sequitur, et iuxta numerum uiarum Ierusalem immolabant Baal, a LXX additum est.

  Quid uultis mecum iudicio contendere? omnes dereliquistis me, dicit Dominus. Prona est ad excusationem sui humana peruersitas, ut quidquid merito sustinent, iniuste sustinere uideantur; et propriam culpam referant ad iudicium Dei. Frustra igitur, ait, obtenditis querimonias, et iniquam causam in iudicem, cum impietatis uestre sit, quod patimini.  854 Quodque sequitur: Et omnes inique egistis in me, [a 1Kb] a Septuaginta additum est.

 Sine causa percussi filios uestros: disciplinam non receperunt. Pro quo posuere LXX non recepistis. Sensusque est in Hebraico: Ipsi qui percussi sunt, disciplinam recipere noluerunt. In Septuaginta uero: Ideo percussi filios uestros, ut illorum nece uos erudiremini. Et ne forte diceretis: peccantes corripere noluisti, plagis discite filiorum uestrorum, quod austeriori uos cupierim curare medicamine.

Deuorauit gladius uester Prophetas uestros. Non meos, sed uestros prophetas: nequaquam meus, sed uester gladius deuorauit, quem sustinuistis pro peccatis uestris. Porro LXX non habent uester: sed simpliciter interpretati sunt deuorauit gladius Prophetas uestros;  ut ostendatur uel hostilis gladius, uel gladius meus, per quem peccata uestra confodi.

Quasi leo uastator generatio uestra. LXX: Quasi leo uastator, et non timuistis. Gladius, inquit, qui deuorauit prophetas uestros; haud dubium quin Baal et idolorum hariolos significet, instar leonis uniuersa uastauit: et tamen uestra generatio que paucorum interfectione debuerat emendari, omnis perseuerauit in scelere. Iuxta Septuaginta uero hic sensus est: Sic gladius Domini, qui [b 1Kb] aduersariorum gladium demonstrauit, deuorauit, atque lacerauit pseudoprophetas uestros, quasi leo, qui auidissimus repertam predam lacerat, et tamen nec prophetarum uestrorum supplicio potuistis ad meliora conuerti.

 uidete uerbum Domini: Numquid solitudo  factus sum Isreli, aut terra scrotina? Quare ergo dixit populus meus, Recessimus, non ueniemus ultra ad te? LXX: Audite uerbum Domini: hec dicit Dominus: Numquid solitudo factus sum Isreli: aut terra plena sentium: quia dicit populus meus, Non seruiemus, nec ueniemus ad te? Et Moyses uidebat uocem Dei , et Ioannes apostolus uerbum Dei uidisse et attrectasse se dicit . Miratur autem quomodo populus Isrel Deum habuerit quasi solitudinem, cum idola quasi celebritatem urbium sit secutus. Terra serotina est, que imbres non recipit doctrinarum, nec Euangelii disciplinam; plenaque sentium, quia exculta non fuerat. Populus igitur quondam Dei, in eo est sceleratior, quod recessit a Domino, et non uult ultra reuerti 855 ad Dominum  suum. Grandis offensa nolle placare quem offenderis.

 Numquid obliuiscetur uirgo ornamenti sui, et sponsa fascie pectoralis sue? Populus meus oblitus est mei diebus innumeris. Per hec discimus Christum esse sponsum uirginis Ecclesie, que non habet maculam, neque rugam. Si autem ipse est sponsus, ipsius uerba sunt, de quo loquitur Ioannes Baptista: Qui habet sponsam, sponsus est . Ornamentum ergo suum perdit, qui recedit a  Domino, et amittit intelligentiam doctrinarum, que significatur in pectore. Unde et Ioannes Euangelista recumbit super pectus Domini , et sacerdotibus inter cetera separatur pectusculum uictimarum . Quanto autem maior est numerus temporum, quibus obliuiscimur Domini, tanto maior pena peccati, quod nec longitudine seculorum potuerit edomari.

 Quid niteris ostendere uiam tuam bonam ad querendam dilectionem, que insuper et malitias tuas docuisti uias tuas: et in alis tuis  inuentus est sanguis animarum pauperum et innocentium. Non in fossis  inueni eos: sed in omnibus istis [c 1Kb] . Frustra, inquit, te cupis uerborum arte defendere, et quasi  bona ostendere opera tua ut merearis dilectionem: que insuper etiam alios docuisti uias tuas, et exemplum fuisti omnibus malorum operum, et in alis [Al. malis] quippe, siue in manibus tuis, inuentus est sanguis innocentium, quos idolis immolasti, siue quorum animas perdidisti sacrificiorum similitudine. Pauperes, de Hebraico posuimus, qui in Septuaginta non habentur. Hos autem, inquit, pauperes et innocentes, non inueni in foueis interfectos, quod solet plerumque accidere latronum insidiis: sed in omnibus que supra memoraui, siue sub quercu, que Hebraice dicitur ELLA : que quidem et ista significat; ut sit sensus: In omnibus istis, siue sub quercu, atque terebintho, sub cuius umbra et frondibus quasi in amenis locis idololatrie [d 1Kb] sceleribus  fruebaris.

 Et dixisti: Absque peccato et innocens ego sum: et propterea auertatur furor tuus a me. Ecce ego iudicio contendam tecum, eo quod dixeris, Non peccaui: quam uilis es facta nimis  856 iterans uias tuas. His utendum est aduersus eos qui nolunt sua peccata cognoscere: sed in tempore afflictionis et angustie dicunt se iniuste sustinere que sustinent: magisque prouocant iram Dei, dum alterum, maiusque peccatum sit, non lugere quod fecerint, sed uanas excusationes obtendere peccatorum. Iudicio, inquit, contendam tecum pro eo quod dixeris, Non peccaui: quasi maius quippiam sit hoc peccatum, aliud habere in conscientia, aliud in sermone proferre. Audiat noua  ex ueteri heresis, iram Dei esse uel maximam, nolle peccatum confiteri humiliter; sed impudenter iactare iustitiam:

 Et ab Aegypto confunderis, sicut confusa es ab Assur: nam et ab ista egredieris, et manus tue erunt super caput tuum: quoniam contriuit Dominus confidentiam  tuam, et nichil in ea habebis prosperum. Ut Aegyptiorum impetum declinarent, confugiebant ad Assyrios, quorum cassum fuit presidium,  uictos enim eos ab Aegyptiis legimus. Rursum ut iram Assyrii fugerent, Aegyptiorum adiutorio [a 1Kb] utebantur; quos ab Assyriis superatos, narrat historia. Increpantur ergo, quod omissa spe in Dominum, hominum utantur auxilio, quod omne contritum est et ita subuersum, ut nichil in eo utilitatis ualeant reperire. Unde ait: Et ab ista egredieris, hoc est, ab Aegypto, sicut egressa es ab Assyriis; et manus tue erunt super caput tuum, lugebisque te frustra ab Aegyptiis exspectasse presidium. Recordemur historie quando ab Amnon fratre sceleratissimo corrupta Thamar et uiolata, supra caput sparsum cinere manus posuerit, et ita reuersa sit in domum suam .

 uulgo dicitur . Si demiserit uir uxorem suam, et recedens ab eo duxerit uirum alterum: numquid reuertetur ad eam ultra? numquid non polluta et contaminata erit mulier illa?  et tu fornicata es cum amatoribus multis  uerbum enim REIM , quod quatuor litteris scribitur RES, AIN, IOD, MEM, et amatores, et pastores utrumque significat. Et si legamus REIM, amatores significat: si ROIM, pastores.

Tamen reuertere ad me, dicit Dominus 857 . In Hebreo etiam post fornicationem [c 1Kb] suscipit penitentem, et hortatur ut reuertatur ad se. In LXX uero, non prouocat ad penitentiam, sed arguit impudentiam meretricis, quod post adulterium reuerti audeat  ad maritum. Quodque ait: et contaminata erit mulier illa, pro quo in Hebraico legimus terram, relinquit exemplum, et manifestius de terra loquitur Isrel, que adultere mulieri comparatur. Utamur hoc testimonio aduersus eos qui fidem Domini relinquentes, et hereticorum erroribus prepediti, post multas fornicationes et deceptiones animarum, simulant se reuerti ad pristinam ueritatem: non ut deponant uenena pectoris, sed ut ceteris insinuent.

 Leua oculos tuos in directum, et uide ubi non prostrata sis. In uiis sedebas exspectans eos quasi latro in solitudine . Pro latrone, siue [Al. et] cornice, in Hebreo scriptum est ARABE [Figure: [Hebrew Text] 1Kb] , quod potest et Arabas significare,  que gens latrociniis dedita, usque hodie incursat terminos Palestine, et descendentibus de Ierusalem in Iericho obsidet uias: cuius rei et Dominus in Euangelio recordatur . Eleua igitur  oculos tuos, o Ierusalem, et huc illucque circumspice, et uide ubi non fornicatione prostrata sis. Quomodo enim latrones solent ad uesperam et in desertis locis uiatoribus insidias tendere: sic tu iuxta fornicariam Prouerbiorum, sedebas in uiis ad uesperam, ut concubitu tuo animas interficeres fornicantium : propter quod uniuersa terra polluta est in fornicationibus tuis . Significanterque iuxta anagogen his qui hereticos errores deserere se promittunt, precipitur ut leuent oculos in directum. Nisi enim recta uidere ceperint, prauitatem pristinam damnare non possunt.

 Et polluisti  terram fornicationibus tuis, et in malis tuis [Al. in malitiis]: quamobrem prohibite sunt stille pluuiarum, et serotinus  imber non fuit . Interfecta est terra, siue polluta, propter interfectionem eorum, qui idololatrie fornicatione perierunt. Unde ablata est omnium benedictio rerum, ut paterentur siccitatem sermonis Dei. Siue habuit pastores, per quos offenderet Deum; ut qui magistri esse debuerant, ut alios ab 858 errore prohiberent, auctores impietatis exstiterint.

Frons mulieris meretricis facta est tibi, noluisti erubescere. LXX: Facies meretricis facta est tibi: sine rubore facta es ad omnes. Quia supra  dixerat: Non peccaui, et magis peccauerat sua scelera denegando: idcirco nunc arguit quasi mulierem procacem et nimie impudentie: ut non ad unum et alterum procaci uultu feratur, sed nullum erubescat.  Utamur hoc sermone aduersum hereticorum conciliabulum, qui in suis erroribus gloriantur.

 Ergo saltem amodo uoca me, Pater meus, dux uirginitatis mee es tu: numquid irasceris in perpetuum, aut perseuerabis in finem? Erubescant heretici qui nolunt ad meliora conuerti, nec regredi ad Patrem Creatorem suum, et audiant: Saltem amodo uoca me, Pater meus dux uirginitatis mee es tu. Ipse despondit animam uestram amplexibus suis, et docet quomodo orare debeat, et agere penitentiam. Quanto autem ille clementior, qui salutis post fornicationem ostendit uiam: tanto miserior meretrix, que non uult post uulnera recipere sanitatem.

Ecce locuta es, et fecisti mala, et potuisti. Pro uerbis penitentie, uerbis superbie blasphemasti:  et implesti cogitationem tuam malam, et ostendisti contra uirum fortitudinem tuam, ut possis facere quod sermone tractasti.

 Et dixit Dominus ad me in diebus Iosie  regis: Numquid uidisti, que fecerit auersatrix Isrel? Abiit sibimel super omnem montem excelsum, et subter omne lignum frondosum, et fornicata est ibi. Et dixi, quum fecisset hec omnia: Ad me conuertere, et non est reuersa. Et uidit preuaricatrix soror eius Iudu, quia pro eo, quod mechata est auersatrix Isrel, dimisissem eam, et dedissem ei libellum repudii, et non timuit preuaricatrix Iuda soror eius, sed abiit et fornicata est etiam ipsa, et [a 1Kb] facilitate fornicationis sue contaminauit terram, et mechata est cum lapide et ligno: et in omnibus his non est reuersa ad me preuaricatrix soror eius Iuda in toto corde suo, sed in mendacio, ait Dominus. Aliorum tormenta, aliorum remedia sunt. Cumque punitur homicida, recipit quidem ipse quod fecit; sed alii deterrentur a scelere. Decem igitur  tribubus, que appellabantur 859 Isrel, captis ab Assyriis, Mediamque translatis , due tribus Iuda et Beniamin, que debuerant similia formidare, et tota ad Deum mente conuerti, uicerunt decem tribuum scelera: et intantum idola sunt secute, ut in Templo Dei statuam Baal ponerent, que in Ezechiel uocatur idolum, ad zelum et emulationem Domini collocatum . Loquitur autem sub figura duarum sororum, quia de una sunt Abraham, Isaac, et Iacob stirpe generate, et priorem auersatricem, sequentem preuaricatricem uocat. Illa enim Deum penitus auersata est, statim adoratis in Dan et Bethel uitulis aureis. Ista autem, apud quam erat Templum et ueri Dei religio, imitatione germane, paulatim recessit a Domino . Et idcirco [b 1Kb] preuaricatrix dicitur. Secundum anagogen autem de hereticis prophetia est: qui falsi nominis scientiam dum se arbitrantur heretica subtilitate seclari, ascendunt mentem superbie: et carnis huius uoluptatibus deliniti, sub omni ligno frondoso et ameno exponunt fornicationem suam. Qui cum tradantur diabolo in interitum carnis, frequenter euenit, ut domus Iuda, id est, confessionis et uere fidei, nequaquam terreatur exemplo, sed multo maiora committat; et facilitate fornicationis sue contaminet terram Ecclesie, mechetur cum lapide et ligno, ea sequens dogmata, que aduersaria Deo sunt. Sin autem ecclesiasticus uir corrigere uoluerit errantem, et putridas resecare carnes, et ad penitentiam retrahere eos qui secuti fuerint  falsitatem: ac nichilominus illi sub specie Ecclesiastice ueritatis antiquum sequantur errorem, dici potest de his: In omnibus his non est reuersa ad me preuaricatrix [c 1Kb] soror eius Iuda in toto corde suo, sed in mendacio. Fit autem hec prophetia Iosie temporibus, regis iusti, sub quo Ieremias exorsus est prophetare.

 Et dixit Dominus ad me: Iustificauit  animam suam auersatrix Isrel comparatione preuaricatricis Iuda. Iustior, inquit, est Isrel comparatione Iude: quia illa statim in principio periit, hec illius cruciatibus potuit emendari. Attendat noua ex ueteri heresis, quod Isrel comparatione [d 1Kb] Iude iustificata dicatur. Nec mirum hoc de unius gentis sororibus, cum Sodoma quoque collatione Ierusalem, iustitie nomen accipiat, dicente Domino per Ezechiel: Iustificata est Sodoma ex te : et publicanus Pharisei comparatione fit iustus .

 860 uade, et clama  sermones istos contra Aquilonem, et dices: Reuertere, auersatrix Isrel, dicit Dominus, et non auertam  faciem meam a uobis , quia  sanctus  ego sum, dicit Dominus, et non irascar in perpetuum. uerumtamen scito iniquitatem tuam, quia in Dominum Deum tuum preuaricata es , et dispersisti  uias tuas alienis sub omni ligno frondoso, et uocem meam non audisti, ait Dominus. [e 1Kb] uerbum Hebraicum CARATH , et uoca, [f 1Kb] et clama, et lege significat. Unde Aquila et Symmachus, clamita: LXX et Theodotio lege, interpretati sunt. Ad Aquilonem autem et contra Babylonem atque Assyrios sermo dirigitur, ad decem et duas tribus: et earum reuersio predicatur. Et non auertam faciem meam, inquit, a uobis; siue non firmabo faciem meam contra uos, ut nequaquam uos austeritate iudicii, sed uultu misericordie suscipiam. Sanctus enim et misericors  sum, [g 1Kb] ut non recorder ultra iniquitatis uestre, nec meminerim quod a Domino recessistis, et pro illo uos idola delectarint, et fornicate sitis sub omni ligno umbroso atque frondoso. Quod quidem ad hereticos et in Ecclesia negligentes dici potest, qui quotidie per ecclesiasticos uiros ad penitentiam prouocantur: et quibus proprie aptari potest, Et uocem meam non audistis. Omnis autem hereticus habitat in Aquilone, et calorem fidei perdidit, nec audire potest illud Apostoli: Spiritu feruentes . Et quia se uoluptatibus tradidit, recessit a Domino, et dispersit uias suas alienis dogmatibus, et uoluptatem secutus est. Nulla enim heresis nisi propter gulam uentremque construitur, ut seducat mulierculas oneratas peccatis, semper discentes et  numquam ad scientiam ueritatis peruenientes , de quibus uere dicitur: Qui deuorant populum meum uelut escam panis : et quos Christus notat, deuorantes domos uiduarum . Cumque, inquit, misertus tui fuero, ne iustum esse te putes: sed memento iniquitatis tue semper, et scito quia in Dominum fornicatus sis: et superbie [uict. Superba] colla demitte, ut qui offendisti  Dominum per arrogantiam, placeas per humilitatem. Illi autem quod supra diximus: Et non firmabo faciem meam super uos, illud propheticum conuenit: Auerte faciem tuam a peccatis meis, et omnes iniquitates meas dele .

 Conuertimini [a 1Kb] ad me, filii reuertentes  dicit Dominus: quia 861 ego uir uester , et assumam uos, unum de ciuitate, et duos de cognatione, et introducam uos in Sion, et dabo uobis pastores iuxta cor meum, et pascent uos scientia et doctrina. Cumque multiplicati fueritis et creueritis in terra, in diebus illis, ait Dominus, non dicent ultra, arca pacti  Domini: neque ascendet super cor, nec recordabuntur illius, nec uisitabitur, nec fiet ultra. Iudei  impletum hoc putant post reuersionem ex Babylone sub Cyro rege Persarum, et Zorobabel filio Salathiel , etiam si non omnes reuersi sunt, hoc significari: assumat unum de ciuitate et duos de cognatione. Sed melius in aduentu Christi, quando reliquie salue facte sunt, dicente et exponente Apostolo: Nisi Dominus sabaoth reliquisset nobis semen, quasi Sodoma essemus et similes Gomorrhe fuissemus , tunc introducti sunt in Sion, de qua scriptum est: Gloriosa dicta sunt de te, ciuitas Dei . Et dati sunt pastores iuxta cor eius, Apostoli et Apostolici uiri, et parunt credentium multitudinem, non Iudaicis in ceremoniis, sed in scientia Christi atque doctrina, et in toto orbe predicatione Euangelii seminata, nequaquam in  arca Domini, que custos fuit legis Mosaice, habebunt fiduciam; sed ipsi erunt templum Dei: nec iuxta errantes Nazareos, abolitis sacrificiis inseruient, sed spiritualem cultum sectabuntur. Alii uero hoc in fine temporum intelligunt, quando subintrante plenitudine gentium omnis Isrel saluus fiet .

 In tempore illo uocabunt Ierusalem solium Domini, et congregabuntur ad [b 1Kb] eam omnes gentes in nomine Domini in Ierusalem, et non ambulabunt post prauitatem cordis sui pessimi. Nequaquam Dominus sedebit super arcam Testamenti et Cherubim, cui prius ab illo populo dicebatur: Qui sedes super Cherubim, manifestare : sed omnes perfecta mente credentes, erunt thronus  Dei. uel certe melius totum de Ecclesia intelligendum: quando congregantur omnes gentes in nomine Domini in Ierusalem, in qua est uisio pacis: et nequaquam ambulant post prauitatem cordis sui pessimi, ut faciant que desiderant, nec suos sequuntur errores; sed dicunt cum Propheta: Adhesit anima mea post te: me suscepit dextera tua .

 In diebus illis ibit domus Iuda ad domum  Isrel et uenient simul de terra Aquilonis ad terram quam dedi patribus uestris. Hoc 862 proprie in Christi completur aduentu, quando de duodecim simul tribubus Euangelio crediderunt, relinquentes terram Aquilonis durissimi frigoris: et a diaboli imperio recedentes, tunc receperunt terram repromissionis, quam pollicitus fuerat patribus eorum, Abraham, Isaac, et Iacob. Edidi nuper [c 1Kb] libellum paruum de terra repromissionis.

 Ego autem dixi: Quomodo ponam te in [d 1Kb] filios, et tribuam tibi terram desiderabilem, hereditatem preclaram, exercituum gentium? Et dixi, patrem uocabis me, et post me ingredi non cessabis. Pro hereditate preclara, exercituum gentium, quam Septuaginta transtulerunt, hereditatem [e 9Kb] nominatam Dei  omnipotentis gentium, Theodotio significantius transtulit, hereditatem inclytam fortitudinis robustissimi gentium, Christum significans, qui ductor et Dominus est uniuersarum gentium, suo nomini passionique credentium. Ipse dixit ad Isrel: Patrem uocabis me. Et: Qui credit in me, credit in Patrem . Ipse pollicitus est: Ponam te in filios: in numero scilicet filiorum meorum, qui mihi de gentium populo crediderunt; et quibus dedi terram desiderabilem. Quotquot enim receperunt eum, dedit eis potestatem ut filii Dei fiant .

 Sed quomodo si contemnat mulier amatorem suum: sic contempsit me domus Isrel, dicit Dominus. Christi uox est iuxta populum Iudeorum, cui dixerat: Ponam te in filios: et dabo tibi terram desiderabilem:  et patrem uocabis me, et post me ingredi non cessabis. Quomodo, inquit, mulier contemnit, non uirum, sed amatorem, si semel commixta fuerit, cernens eum sue libidini seruientem, et in se mutatam esse legem nature, per quam uiro quondam subiecta fuerat, dicente Domino: Et ad te conuersio eius: sic domus Isrel, id est, populus Iudeorum contempsit Dominum Saluatorem in perniciem suam.

 uox in uiis  audita est, ploratus et ululatus filiorum Isrel, quoniam iniquam fecerunt uiam suam, obliti sunt Domini Dei sui. Conuertimini, filii reuertentes, et sanabo auersiones  uestras: pro quo Symmachus transtulit, conuersiones. Libenter Deus suscipit penitentes,  et occurrit filio inopia et squalore confecto, statimque induit pristinis uestibus, et reddit gloriam reuertenti: ita dumtaxat ut reuertatur in ploratu et ululatu. Suo enim uitio fecit iniquam 863 uiam suam, et oblitus est Domini Dei et Patris sui, ad quos prophetali sermone loquitur: Conuertimini, filii reuertentes. Quos idcirco filios uoco, quia intellectis peccatis uestris, in ploratu atque ululatu reuertimini  ad parentem. Cumque uos, ait, reuersi fueritis ad Dominum, sanabit omnes contritiones uestras, siue auersiones, quibus a Domino recesseratis, uel certe conuersiones. Quamuis enim propria uoluntate ad Dominum reuertamur: tamen nisi ille nos traxerit, et cupiditatem nostram suo roborauerit presidio, salui esse non poterimus. Intelligamus hoc et de Iudeorum populo ad Dominum reuertente: et de hereticis qui Dominum dereliquerunt.

 Ecce nos uenimus ad te: tu enim es Dominus Deus noster. uere mendaces erant colles, et multitudo  montium: uere in Domino Deo nostro salus Isrel. Dicat hoc penitens, et omnem superbiam derelinquens, et multitudinem siue altitudinem montium et collium, per quam superbiebat  contra Deum: et humilitate prostratus loquatur: uere in Domino Deo nostro salus Isrel.

 Confusio comedit laborem patrum nostrorum ab adolescentia nostra: greges eorum et armenta eorum, filios et filias eorum. [a 1Kb] Omnes hereticorum labores, de quibus scriptum est, Defecerunt scrutantes scrutinio , ab adolescentia eorum quos deceperant, filios et filias eorum, qui in heresi profecerant, uel [b 1Kb] tantum luxuria tenebantur, oppressit nostra confusio. Unde inferunt:

 Dormiemus in confusione nostra, et operiet nos ignominia nostra: quoniam Deo nostro peccauimus nos, et patres nostri ab adolescentia nostra usque in hanc diem: et non audiuimus uocem Domini Dei nostri. Hoc loquatur Isrel, qui suum Dominum  non audiuit: hoc omnis hereticus qui agit penitentiam; et tamen pars salutis est, sua confiteri et nosse peccata. Dic, inquit, tu prius iniquitates tuas: ut iustificeris . uere enim Isrel dimisit Christum Dominum Deum suum, et in eum peccauit, non solum eo tempore quando uisus est in carne, sed et ante aduentum illius. Unde dicunt, nos et patres nostri ab adolescentia nostra usque ad hanc diem, et non audiuimus uocem Dei nostri, qui nostris patribus loquebatur: Si crederetis Moysi, crederetis et mihi: de me enim ille scripsit .

 Si reuerteris, Isrel, ait Dominus, ad me conuertere. Pro quo LXX transtulerunt: 864 Si conuersus fuerit Isrel, ait Dominus,  ad me conuertetur. Et est sensus, si ad me fuerit reuersus, reuertetur de captiuitate. Siue aliter: cum obtulerit quod habet: Qui enim habet, dabitur ei: qui autem non habet, etiam id quod uidetur habere auferetur ab eo . Porro iuxta Hebraicum hic sensus est: Si reuerteris ad me, Isrel, et semel salutem desiderans, peccasse te dicis, et uocem Domini Dei tui non audisse, plene conuertere, et crede quem negasti, et tunc erit plena conuersio.

 Si abstuleris offendicula tua a facie mea, non com moueberis. Quando [Al. quomodo ergo] mouemur et dicimus: Mei autem pene moti sunt pedes , non imbecillitate nature hoc patimur, sed quia ponimus offendicula, et idola nostra contra Dominum.

 Et iurabis, uiuit Dominus in ueritate et in iudicio et in iustitia: et benedicent eum gentes, ipsumque laudabunt. Et quomodo Euangelium iurare nos prohibet? Sed hic , iurabis, pro confessione dicitur, et ad condemnationem idolorum, per que iurabat Isrel. Denique auferuntur offendicula, et iurat per Dominum. Quodque dicitur: uiuit Dominus, in Testamento ueteri iusiurandum est, ad condemnationem mortuorum, per quos iurat omnis idololatra. Simulque animaduertendum quod iusiurandum  hos habeat comites, ueritatem, iudicium atque iustitiam: si ista defuerint, nequaquam erit iuramentum, sed periurium. Cumque, ait, hoc fecerit Isrel, et per Apostolos magister fuerit gentium, tunc benedicent siue benedicentur in eo omnes gentes, et ipsum laudabunt quod salus processerit ex Isrel.

 Hec enim dicit Dominus uiro Iuda et Ierusalem: Nouate uobis nouale, et nolite serere super spinas: circumcidimini Domino, et auferte preputia cordium uestrorum, uiri Iuda et habitatores Ierusalem: ne forte egrediatur ut ignis indignatio mea, et succendatur, et non sit qui exstinguat, propter malitiam cogitationum  uestrarum. Pro eo quod nos diximus, circumcidimini Domino, et auferte preputia  cordium uestrorum, Symmachus posuit, purificamini Domino, et auferte malitias cordium uestrorum: circumcisionem, emundationem, et preputia, uitium intelligens. Hoc autem precipitur uiris Iuda et Ierusalem, qui ueram sectantur fidem, et habitant in Ecclesia, ut non seminent super spinas quas Euangelicus sermo significat, que suffocent sementem 865 Dei, sed prius nouale faciant et omnes suffodiant uepres, sentesque auferant: ut munda semina munda arua suscipiant. Hoc est quod in alio loco dicitur: Ne miseritis margaritas uestras ante porcos, et ne detis sanctum canibus . Quomodo enim potest Dei audire sermonem et concipere semina et fructum facere, cuius animus erumnis mundi plenus est? Quodque sequitur: Circumcidimini Domino, et auferte  preputia cordium uestrorum, nulli alii precipitur, nisi uiro Iuda et habitatoribus Ierusalem, ut deserant occidentem litteram, et sequantur spiritum uiuificantem. Si enim hoc, inquit, non feceritis, egredietur ut ignis indignatio mea, et succendetur, et non erit qui exstinguat. Ideo autem [c 1Kb] monet et ante predicit, ne facere compellatur: quod et in Niniuitis probamus, quibus predicta sententia est, ut imminentem furorem penitentia declinarent. Omnia autem hec mala  uenient propter malitiam cogitationum, [a 1Kb] siue adinuentionum uestrarum [Al. nostrarum]. Ubi sunt qui in cogitationibus dicunt non esse peccatum, cum omnia uitia iuxta Euangelicam ueritatem de corde procedant ?

 Annuntiate in Iuda, et Ierusalem auditum facite, loquimini: canite tuba in terra, clamate fortiter, et dicite: Congregamini, et ingrediamur ciuitates munitas. Hoc audiat Iuda, hoc Ierusalem, in qua confessio fidei est, et in qua pax Christi habitat, et cui per Isaiam dictum est: In montem excelsum ascende tu qui euangelizas Sion. Eleua uocem tuam qui euangelizas Ierusalem : clamet fortiter, et ita precipiat: Ingrediamur ciuitates munitas. Hereticorum bella consurgunt: Christi munimenta  nos teneant. Leuate crucis signam in specula, sublimitate [At. sublimitatis] Ecclesie. Confortamini qui timetis, nolite stare, sed ad Christi auxilium currite. Malum, inquit, ego adduco ab Aquilone et contritionem magnam, uerum Nabuchodonosor, qui idcirco in mundo isto a me esse permittitur, ut uestra fortitudo et uictoria comprobetur.

 Ascendit leo de cubili suo, et predo gentium se leuauit: egressus est de foco suo, ut ponat terram tuam in solitudinem [uulg. desolationem]. Ciuitates tue uastabuntur remanentes absque habitatore. Iste est, ut diximus, uerus Nabuchodonosor, de quo et beatus Petrus Apostolus loquitur: Aduersarius noster diabolus quasi leo rugiens circuit querens quem deuoret . Ascendit autem uel de abyssis 866  in quas religandus est, et ne mittatur exorat: et predo siue uastator gentium se eleuauit, de quo dictum est: Omnium inimicorum suorum dominabitur , et qui gloriatur in conspectu Domini: Circuiui omnem terram, et conculcaui eam . Quis est enim quem diaboli uenena non tangant, nisi ille solus qui potest dicere: Ecce uenit princeps mundi istius, et inuenit in me nichil ? Iste crebro ponit omnem terram Ecclesie in solitudinem, ut egressi de Ecclesia pugnent contra Ecclesiam. De quibus loquitur Ioannes Euangelista: Ex nobis exierunt; sed non fuerunt ex nobis: si enim fuissent ex nobis, permansissent utique nobiscum . Ciuitates uastantur terre Iudee, et hereticorum florent conciliabula. Si quis ergo fautor [b 1Kb] et auctor est peruersorum  dogmatum, hoc dici potest: Ascendit leo de cubili suo, et predo gentium se leuauit, et reliqua.

 Super hoc accingite uos ciliciis: plangite et ululat, quia non est auersa ira furoris Domini a nobis, siue ut Septuaginta transtulerunt, a uobis. Aliter leonem et seuissimam bestiam uitare non possumus, nisi agamus penitentiam, et ad Dominum conuertamur, non solum mente, sed et opere. Quamdiu enim ille uastat Ecclesiam et terram Iuda, et Ierusalem quoque populatur, Dei ira perspicua est.

 Et erit in die illa, dicit Dominus: peribit  cor regis, et cor principum, et obstupescent Sacerdotes, et Prophete consternabuntur. uastante predone Ecclesiam Domini, et ira contra nos Domini permanente, omne auxilium inutile erit. Peribit cor regis, cuius cor debet esse in manu Dei, et cor principum, qui putabantur esse sapientes. Stultam enim fecit Deus sapientiam mundi, quia per illam non cognouerunt Deum . Ipsi quoque sacerdotes, qui legem Domini docere debuerant, et subiectos sibi populos a leonis furore defendere, quodam stupore infatuati, uertentur in amentiam: sic enim LXX transtulerunt, pro stupore, excessum mentis exprimentes. Et Prophete consternabuntur, siue, ut Aquila transtulit uerbum Hebraicum IETHMAU , amentes erunt. Quis enim non insaniat, non perdat cor:  quando principes, et reges, et Sacerdotes, et Prophetas quondam suos sub leone conspexerit?

 Et dixi: Heu, heu, heu: Domine Deus , ergone decepisti populum istum, et Ierusalem, dicens: Pax erit uobis? Et ecce 867 peruenit gladius usque ad animam. Quia supra dixerat: In illo tempore uocabunt Ierusalem solium Dei, et congregabuntur ad eam omnes gentes in monte Domini in Ierusalem: et nunc dicit: Peribit cor regis, et cor principum, et obstupescent sacerdotes et prophete consternabuntur, turbatur Propheta, et in se Deum putat esse mentitum: nec intelligit, illud multa post tempora repromissum, hoc autem uicino futurum tempore, iuxta quod et Apostolus loquitur: Numquid repulit Deus populum suum?  Absit . Peruenit autem usque ad animam gladius, quando nichil uitale in anima reseruatur. Simulque et hoc ostendit, quod nisi gladius precesserit, qui defecet et purget anime uitia, pax et promissio non sequatur.

 In tempore illo dicetur populo huic et Ierusalem: uentus urens  in uiis que sunt in deserto. uie filii populi mei: non ad uentilandum, et non ad purgandum. Spiritus plenus ex his ueniet mihi. Quando peruenerit gladius usque ad animam, et fuerit area consummata: tunc uentus urens ueniet de deserto, qui non eam purget et uentilet, ut paleis huc illucque dispersis, frumentum in horrea recondatur: sed spiritus plenus, nequaquam populo, sed mihi ueniet, ut meum triticum dissipetur. uentus et  spiritus eodem apud Hebreos appellantur nomine RUA : et pro locorum qualitate, uel uentum, uel spiritum debemus accipere. Alii hunc locum sic edisserunt, ut postquam purgata fuerit area, reliquie salue fiant. Unde et scriptum sit: Spiritus plenitudinis ueniet mihi, dicente Euangelista: Omnes ex plenitudine eius accepimus , et Spiritus sancti gratiam sortiemur. uentum autem urentem, iuxta historiam, accipe Nabuchodonosor, qui uniuersa consumat. Iuxta tropologiam, aduersariam potestatem, que ueniens de deserto et de solitudine, ubi nullum  hospitium Dei est, Ecclesiam eius conetur euertere.

Et nunc ego loquar iudicia mea cum eis. est, iuxta illud uirgilianum :

Quos ego . . . sed motos prestat componere fluctus.
Dicturus itaque prospera, retinet se, et tristibus iungit tristia. Hec enim sunt iudicia, que cum populo quondam suo loquitur Deus, ut sciant se iuste sustinere que sustinent.

 Ecce quasi nubes ascendet, et quasi tempestas currus eius: uelociores aquilis equi illius. ue nobis, quoniam uastati sumus. uentura cernit presentia: et Babylonium describit exercitum: cuius curruum rotarumque strepitus tempestati seuissime 868 comparatur, et equorum uelocitas aquilis iungitur.  Quod cum Propheta dixisset, et quasi uenientes hostes digito demonstrasset, populus ingemiscit, et nequaquam futura, sed facta iam sentit dicens: ue nobis, quoniam uastati sumus. Hoc idem refertur ad Ecclesiam, quod quotidie ueri Nabuchodonosor nos impugnet exercitus, et currus Pharaonis, omnisque eius equitatus aquilarum impetum superet. Quod si intelligat uir Ecclesiasticus, credens illi sententie: Cum conuersus ingemueris, tunc saluus eris, dicet: ue nobis, quoniam uastati sumus .

 Laua a malitia cor tuum, Ierusalem, ut salua fias: usquequo morabuntur in te cogitationes noxie? Dicenti populo: ue nobis, quoniam uastati sumus, respondet Propheta, immo per Prophetam  Deus: Laua a malitia cor tuum, Ierusalem, illa aqua de qua et Isaias loquitur: Lauamini, mundi estote , aqua baptismi salutaris, aqua penitentie. Ad metropolim autem loquitur Iudeorum, ut per urbem intelligantur populi: Usquequo iniquis cogitationibus subiaces, que procedunt de corde tuo? Cor autem in Scripturis sanctis pro sensu et anima debemus accipere.

 uox enim annuntiantis a Dan, et notum facientis idolum  de monte Ephraim. Iuxta situm terre Iudee, diuinus sermo nunc loquitur. Dan enim tribus iuxta montem Libanum et urbem que nunc dicitur, Paneas, Aquilonem respicit: unde uenturus est Nabuchodonosor. Idolum autem Bel, uel dolorem uel iniquitatem de monte Ephraim uenire  describit. Post tribum quippe Dan, succedit terra Ephraim, per quam uenitur Ierusalem. Dan interpretatur iudicium: Ephraim, ubertas. ueniet igitur iudicium Domini in terram delinquentem Domino, cum omni ubertate supplicii.

 Dicite gentibus: Ecce auditum est in Ierusalem, custodes uenire de terra longinqua et dederunt super ciuitates Iuda uocem suam: quasi custodes agrorum facti sunt super eam in circuitu, quia me ad iracundiam prouocauit, ait Dominus. uult omnes in circuitu nationes Dei nosse sententiam: et flagellata  Ierusalem, cunctos recipere disciplinam. Celebri, inquit, in Ierusalem sermone narratur, aduersarios uenire de terra longinqua, et fremitum contra eam surgere ululantis exercitus, qui tam diligenter obsideant ciuitatem et claudant urbem munitionibus, ut non tam aduersarios putes esse, quam agrorum uinearumque custodes. Hoc autem totum factum est, non hostium uiribus, sed culpa Ierusalem: quia Deum ad iracundiam 869 prouocauit. Si enim in porcos non habent potestatem aduersarie fortitudines, quanto magis in homines, et homines quondam ciuitatis Dei?

 uie tue, et cogitationes tue fecerunt hec tibi: ista malitia tua, quia amara [uulg. addit quia], tetigit cor tuum. Facit apostropham ad urbem  Ierusalem, quod uie illius et cogitationes, quibus et opere, et sermone peccauit, fecerunt ei uenire omnia, que euenerunt: malitiamque illius, que per se amara sit, fetigisse cor illius, et anime interna penetrasse. Quidquid ergo nobis accidit, nostro accidit uitio, qui dulcem Dominum in amaritudinem uertimus, et cogimus seuire nolentem.

 uentrem meum, uentrem meum doleo: sensus cordis mei turbati sunt in me: non tacebo, quoniam uocem buccine audiuit anima mea, clamorem prelii. Contritio super contritionem uocata est: et uastata est omnis terra. Repente uastata sunt tabernacula mea, subito pelles mee. Ubi nos iuxta Symmachum posuimus, turbati sunt, et in Hebreo scriptum est, HOMA ; Septuaginta [a 16Kb] et Theodotio posuerunt  : quod uerbum usque in presentiarum quid significet, ignoro. Aquila autem posuit quod et ipsum tumultum sonat. Hoc de uerbo dictum sit, super quo scio apud plerosque magnum esse certamen. uox autem Prophete, et per Prophetam Dei loquentis inducitur: quod doleat super contritione populi sui, et instar hominis uiscera eius interna lacerentur. Quomodo et Saluator super Lazari morte doluit : et planxit Ierusalem, ne celaret dolorem silentio : omnisque clangor buccine et fremitus preliorum, illius turbat affectum, dum mala cumulantur malis, et uniuersa duarum tribuum terra uastatur. Dum non putabam, inquit, tabernacula quondam et pelles mee, Babylonio exercitu furente, populata sunt: et in predam  hostium mea quondam cessere hospitia. Loquitur autem hoc idem Deus, quando seditionis [Al. seditiones] turbas atque discordias cernit in Ecclesia et in conuenticulis suis clamare perdicem [Al. per diem], et Dei requiem in bella conuerti. Unde sequitur:

 Usquequo uidebo fugientes [uulg. fugientem], audiam uocem buccine? uel fugientes regem Babylonium, uel fugientes me, et a meo seruitio recedentes.

 Quia stultus populus meus me non cognouit:  filii insipientes sunt et uecordes. Sapientes sunt ut faciant mala: bene autem facere nescierunt. Causa contritionis, uastitatis, 870 fugeque et buccine, quia stultus factus est populus, non natura, sed studio uoluntatis. Ipsaque stultitia hinc probatur: quia non cognouerunt Deum, et pro filiis sapientibus, stulti filii facti sunt et uecordes. Que enim maior potest esse stultitia, quam, cognoscente boue possessorem suum, et asino presepe Domini sui, Isrel Dominum non cognoscere, et presentem contemnere quem semper uidere cupiebat? Quodque infertur: Sapientes sunt ut faciant mala: bene autem facere nescierunt, hic sapientia pro malitia accipienda est, iuxta quod et filii seculi huius sapientiores sunt filiis lucis: et uillicus iniquitatis quedam sapienter fecisse  narratur ; et serpens in paradiso prudentior cunctis bestiis legitur . Illa est ergo uera sapientia que Dei timori iungitur. Alioquin ubi insidie sunt et tergiuersatio, non sapientia, sed uersutia et calliditas appellanda est. Pro eo, quod nos diximus, quia stultus populus meus me non cognouit, Septuaginta transtulerunt: quia principes populi mei me non cognouerunt: ut magistrorum sit magis culpa quam populi Dei scientiam non habentis.

 Aspexi terram, et ecce uacua erat et nichili: et celos, et non erat lux in eis. uidi montes, et ecce mouebantur: et omnes colles conturbati sunt. Intuitus sum, et non erat homo, et omne uolatile celi recessit. Aspexi, et ecce Carmelus desertus, et omnes urbes eius destructe sunt a facie Domini, et a facie ire  furoris eius. Propheta cernit in spiritu que uentura sunt, ut audiens populus terreatur, et, acta penitentia, nequaquam sustineat que formidat. uacua terra est, habitatore deleto. Celi non habent lumen, terroris magnitudine, populo non uidente. Ipsi montes et colles intuta habent latibula, et per moueri uidentur atque turbari. Intuitus est, et huc illucque circumspexit, et ne auis quidem potuit inueniri. Iram enim Dei et muta sentiunt elementa, et irrationalia pertimescunt animantia. Hoc uerum esse, nunc totus orbis demonstrat, ut cesa hominum multitudine, uolatilia quoque, que solent habitatores sequi, abierint et perierint. Ipse quoque Carmelus qui mari imminet magno, oleis consitus et arbustis, uineisque condensus ad tantam ueniet solitudinem,  ut eremi habeat uastitatem. Omnes quoque urbes deserte fient, et uniuersorum malorum hec causa est, quod uitio populi delinquentis ira Domini concitata sit. Quidquid 871 iuxta historiam de Ierusalem diximus et Iudea, referamus ad Ecclesiam Dei, cum offenderit Deum, et uel uitiis fuerit uel persecutione uastata, et ubi quondam erat uirtutum chorus atque letitia, ibi peccatorum et merorum multitudo uersetur.

  Hec enim dicit Dominus: Deserta omnis terra, sed tamen consummationem non faciam: lugebit terra et merebunt celi desuper, eo quod locutus sim [Al. sum]. Cogitaui, et non penituit me; nec auersus sum ab eo. Mixta ire misericordia Dei, omnis terra deseritur, sed non fit consummatio ut sint qui intelligant clementiam eius. Celum quoque triste uidebitur desuper, et ipsa terra lugebit, eo quod Domini sententia ad finem usque peruenerit, nec penituerit eum super his que cogitauerit et locutus sit. Penitentia autem Dei dicitur, quando aufertur predicta sententia, et ira seuiens ad finem usque non peruenit. Minatus est per Ionam: et impendentem gladium lacrymarum et gemituum multitudo superauit .

  A uoce [a 1Kb] equitis, et mittentis sagittam  fugit omnis ciuitas . Ingressi sunt ardua, et ascenderunt rupes. Quodque sequitur: Et ingressi sunt saltus, siue speluncas, a Septuaginta [b 20Kb] additum est. Describit autem sermo diuinus Babylonii furentis exercitum, quod a tremore eius cunctus populus dereliquerit ciuitatem, et ardua queque conscenderit; et tamen iram Domini non potuerit declinare. Quidquid autem, ut supra diximus, in historia intelligitur contra Ierusalem, refertur ad Ecclesiam, cum offenderit Deum, et tradita fuerit aduersariis, uel persecutionis tempore, uel certe uitiis atque peccatis.

 Tu autem uastata quid facies? Pro uastata, quod Hebraice dicitur SADUD , quod solus  interpretatus est Aquila, alii transtulerunt, miseram atque miserabilem, culpa sui, que clementem offenderit Deum. Denique sequitur:

Cum uestieris te coccino, et [Al. cum] ornata fueris monili aureo, et pinxeris stibio oculos tuos, frustra componeris: contempserunt te amatores tui: animam tuam querent. Sub figura mulieris adultere loquitur: cum semel offenderis Deum, et quasi uirum tuum reliqueris Creatorem, frustra ornamenta perquiris. Contempserunt te demones amatores tui, et nequaquam stupri immunditiam, sed anime tue querent interitum. 872 Hoc idem intelligendum spiritualiter contra eos, qui coniugales affectus et uere fidei pudicitiam perdiderunt. Si te, inquit, uestieris coccino, id est, sanguinis Christi assumpseris fidem:  si monili ornaueris aureo, id est, meditationem habueris sensus et intelligentie spiritualis: et pinxeris oculos tuos stibio, id est, habueris studium mysteriorum et Dei secreta noscendi, frustra componeris. Hec enim etiam tuis amatoribus prepararas; et idcirco lectus angustus utrumque capere non potest, nec recipit ornamenta Deus, quibus amatoribus tuis ante placuisti.

 uocem enim quasi parturientis audiui:  angustias  ut puerpere. uox filie Sion [a 1Kb] intermorientis expandentisque manus suas: ue mihi, quia defecit anima mea propter interfectos. Ad similitudinem mulieris puerpere, id est, que primos parit fetus, describit urbem Ierusalem eiulantem atque clamantem. Quomodo enim mulier pariens, et necdum dolorem parturitionis experta, [b 1Kb] pene moritur, et angustias sustinens, uix potest respirare, sparsisque manibus collabitur, sic et filia Sion, cum suos uiderit liberos interfectos, in hec uerba prorumpet, et dicet [Al. prorumpit et dicit]: ue mihi, quia defecit anima mea propter interfectos. Duo autem exempla in uno capitulo comparata sunt, parturientis filios et lugentis: ut quidquid mulier patitur in fetu, uel mortibus filiorum, Ierusalem  patiatur in populis.

 Circuite uias Ierusalem, et aspicite, et considerate, et querite in plateis eius, an inueniatis uirum, qui faciat iudicium, et querat fidem: et propitius ero ei. Quod si etiam, uiuit Dominus, dixerint, et hoc falso iurabunt. Grandis amor iustitie, ut nequaquam iuxta interrogationem Abrahe, et responsionem Dei pro decem uiris iustis Deus liberauerit [Al. liberet] ciuitatem ; sed si unum inuenerit iamiamque peritura Ierusalem, qui faciat iudicium, et querat fidem , tamen Deus misereatur Ierusalem. Et quia poterat fieri, ut aliqui inuenirentur in populo, qui simularent cultum Dei, et iurarent per Deum, hoc preuenit, quod nequaquam Deus uanis  sermonibus, sed ueritate fidei delectetur, et dicit: Non eos diligo, qui iurant per me, et iurant in mendacio, sed quorum corda labiaque consentiunt.

 Domine, oculi tui respiciunt fidem: percussisti eos, 873 et non doluerunt; attriuisti illos, et renuerunt accipere disciplinam. Indurauerunt facies suas super petram, et noluerunt reuerti. Post uerba Domini, quibus imperauerat dicens: Circuite uias Ierusalem, et cetera, Propheta loquitur ad Dominum: Domine, oculi tui respiciunt fidem, que Hebraice dicitur EMUNA : non opera Iudeorum, in quibus iuxta Legis ceremonias exsultabant; sed fidem Christianorum, per quam gratia salui facti sumus. Hoc autem capitulo discimus, idcirco inferri supplicia, ut uitia corrigantur. Denique ait, percussisti eos,  et non doluerunt; attriuisti eos, et renuerunt accipere disciplinam. Per omnia enim tormenta atque flagella emendatur Ierusalem, et super hec uniuersa ne uerecundiam quidem suorum habuere uitiorum; sed instar petre indurantes [c 1Kb] frontis impudentiam, noluerunt ad meliora conuerti.

 Ego autem dixi: Forsitan pauperes sunt et stulti  ignorantes uiam  Domini, iudicium Dei sui. Ibo igitur ad optimates, et loquar eis: ipsi enim cognouerunt uiam Domini, iudicium Dei sui. Pauperes hic et optimates, non inopia dicit et diuitiis, sed populum principibus comparat. Et est sensus: Cernens infidelis populi pertinaciam, et quod indurata facie, noluerit recipere disciplinam, hoc mecum ratione tractabam: Forsitan uulgus ignobile Dei non potest nosse doctrinam, et idcirco excusabile est, quia propter imperitiam Dei non ualet scire mandata. Pergam igitur ad sacerdotes, et eos qui presunt populo, et loquar eis: ipsi enim uoluntatem Domini cognouerunt, et sciunt iudicium Dei sui. Hoc autem dicit sermone dubitantis, iuxta illud Euangelicum: Mittam filium meum, forsitan ipsum reuerebuntur , ut ex ambiguitate  sententie, et suspensione uerborum, liberum hominis monstraretur arbitrium.

 Et ecce magis hi simul confregerunt iugum: ruperunt uincula, idcirco percussit eos leo de silua, lupus ad uesperam uastauit eos, pardus uigilans super ciuitates eorum; omnis qui egressus fuerit ex eis capietur. Quia multiplicate sunt preuaricationes eorum, confortate sunt auersiones eorum. Quos magistros putabam, inuenti sunt peiores esse discipulis, et quanto in diuitibus maior auctoritas, tanto maior insolentia peccatorum. Confregerunt enim iugum Legis, dicente Apostolo: Nunc ergo quid tentatis Deum, imponere iugum super ceruicem 874 discipulorum, quod neque patres nostri, neque nos portare potuimus? sed per gratiam Domini Iesu credimus saluari,  quemadmodum et illi : ruperuntque uincula preceptorum Dei, et non Phariseorum, de quibus in secundo psalmo dicitur: Dirumpamus uincula eorum, et proiiciamus a nobis iugum ipsorum . Quia igitur ista fecerunt, percussit eos leo de silua, regnum uidelicet Babylonium; lupus ad uesperam uastauit eos, Medos, Persasque significans: pro quo in uisione Danielis, ursa ponitur, cuius in ore tres erant ordines : pardus uigilans super ciuitates eorum, Alexandri impetum prefigurans, et uelocem de Occidente usque ad Indiam [e 1Kb] percursionem. Pardum autem uocat ob uarietatem, et quia plurimis sibi subditis gentibus contra Medos dimicauit et Persas. Et quatuor, inquit, erant capita in bestia, et potestas data est ei. Et quia non de futuro  uaticinatur, sed de preterito, [f 1Kb] uelut iamiamque uenturis texit historiam, idcirco de Romano tacet imperio, de quo forsitan dicitur: Omnis qui egressus fuerit ex eis, capietur. Causasque reddit cur ista perpessi sint: Quia multiplicate sunt preuaricationes eorum, et perseuerauerunt in transgressionibus. Unde dicitur: Et confortate sunt auersiones eorum. Illud quod posuimus in principio, uerbum Hebraicum  SOCED  sonare uigiliam, in presenti loco ostenditur: ubi enim nos diximus, pardus uigilans, in Hebraico scriptum est NEMER [a 1Kb] SOCED . Iuxta tropologiam, qui magni putantur in Ecclesia, quia confringunt iugum, et rumpunt uincula, idcirco traduntur in ignominiam passionum, ut faciant que non conueniunt.

 Super quo propitius tibi esse potero? Filii tui dereliquerunt me, et iurant in his qui non sunt dii: saturaui eos, et mechati sunt, et in domo meretricis luxuriabantur: equi amatores [b 1Kb] in feminas, et emissarii facti sunt mihi. Unusquisque ad uxorem proximi sui hinniebat. Numquid super his non uisitabo, dicit Dominus: et in gente tali non ulciscetur anima mea? peccatorum Ierusalem: dum  dicit se ignorare Deus qua possit eius occasione misereri: Filii, inquit, tui dereliquerunt me. Nequaquam filii mei, sed tui: qui iurant in his, qui non sunt dii, Saturaui eos, et mechati sunt. Audiant hoc, qui acceptis a Domino diuitiis incubantes, luxurie seruiunt. Equi amatores in feminas 875 facti sunt. Pro emissariis in Hebraico scriptum est MOSECHIM , quod omnes uoce consona , id est, trahentes, transtulerunt: ut ostendatur magnitudo genitalium, iuxta illud Ezechielis: quasi asinorum carnes, eorum carnes . Hoc est quod in alio loco scriptum est: Assimilati sunt iumentis insipientibus, et similes facti sunt illis . Simulque tantam ostendit insaniam libidinis, ut non solum appetitum uoluptatis, sed ,  id est, hinnitum uocet, et seruet equorum furentium ad libidinem metaphoram. Cum hec, inquit, feceris, numquid non uisitatione condigna es? Et nota quod hic uisitatio pro pena ponatur atque suppliciis, iuxta illud quod scriptum est: uisitabo in uirga iniquitates eorum. Et in gente tali non ulciscetur anima mea ? Postquam peccatis obligata est, nequaquam uocatur populus Dei, sed gens a qua recessit anima Dei, secundum illud quod scriptum est: Neomenias uestras, et sabbata, et dies festos odit anima mea . Quod autem in ueteri Testamento dicitur pro affectu, in Nouo scriptum est pro ueritate: Saluatore dicente: Potestatem habeo ponendi animam meam, et potestatem habeo iterum sumendi illam .

  Ascendite muros eius  et dissipate: consummationem autem nolite facere. Auferte propagines eius  quia non sunt Domini. Preuaricatione enim preuaricata est in me domus Isrel, et domus Iuda, dicit Dominus. Imperat gentibus, de quibus supra dixerat: Percussit eos leo de silua, lupus uastauit eos, et pardus in ciuitatibus eorum, ut ascendant muros Ierusalem, siue propugnacula, et dissipent eam: consummationem autem non faciant, ut saluentur reliquie, et sit qui annuntiet in gentibus gloriam Dei, seueritatique miscet  clementiam. Quodque intulit: Auferte propagines eius, siue sustentacula, omnia tolli auxilia iubet, que suo uitio perdidit, eo quod preuaricata sit in Deum [Al. Dominum] domus Isrel, et domus Iuda, decem tribus et duas significans. Audiat hoc Ecclesia, quod cito muri et propugnacula dissipentur eorum, qui non habent spem in Domino, et [c 1Kb] preuaricantur in eum, sed tamen non fiat consummatio propter clementiam iudicis, et non propter merita delinquentium.

 Negauerunt Dominum, et dixerunt: non est ipse  nec superueniet [uulg. ueniet] 876 super nos malum: gladium et famem non uidebimus. Prophete fuerunt in uentum [d 1Kb] locuti: et responsum  non fuit in eis. Hec ergo euenient  illis. Quia negauerunt Dominum, siue mentiti sunt Domino, et dixerunt: non est ipse, cuius iudicio fiunt omnia, sed fortuitu hec omnia acciderunt: neque euenient, que nobis Prophetarum uoces minantur, nec uidebimus gladium, nec famem sustinebimus obsidionis, et quidquid locuti sunt Prophete, in uentum locuti sunt, et irrita omnia transierunt, nec habuerunt responsum, hoc est, oraculum, siue sermo Dei non fuit in eis, ideo sustinebunt que sequens sermo describit. Audiat hoc Ecclesia negligens, et prouidentiam Dei refutans, quod et gladium et famem sustineat, nisi uentura crediderit que dicuntur.

 Hec dicit Dominus Deus exercituum, quia locuti estis uerbum istud: ecce ego do uerba mea  in ore tuo in ignem, et populum istum in ligna, et deuorabit eos. Dixistis: Prophete fuerunt locuti in uentum, nec uentura sunt que minantur: propterea, o Propheta, do uerba mea in ore tuo, que ignis habeant potestatem, et populum istum in ligna conuertam, ut sermone tuo, et prophetia increduli concrementur. Sic Deus ignis consumens dicitur, ut consumat in nobis, si super fundamentum Christi edificauerimus, ligna, fenum, stipulam .

 Ecce ego adducam super uos gentem de longinquo, domus Isrel, dicit Dominus: gentem robustam, gentem antiquam, gentem cuius ignorabis linguam, nec intelliges quid loquatur. Pharetra eius quasi sepulcrum patens, uniuersi fortes. Et comedet segetes tuas et panem tuum: deuorabit filios tuos,  et filias tuas: comedet gregem tuum, et armenta tua: comedet uineam tuam, et ficum tuam, et conteret urbes munitas tuas, in quibus tu fiduciam habes gladio. uerumtamen in diebus illis, ait Dominus, non faciam uos in consummationem. Nequaquam multo post tempore, nec ut falso creditis, Prophete uobis loquentur in uentum, sed iam nunc adducam super uos gentem Babyloniorum, que ueniet de longinquo: gentem robustam, pro quo in Hebreo scriptum est ETHAN , gentem antiquam, cuius quondam dominatus est Nemrod gigas . Cuius ignorabis linguam,  [a 1Kb] siue ut in Hebreo scriptum est: nec intelliges quid loquatur: est enim malorum 877 solatium, si illos habeas hostes, quos possis rogare, et qui tuas intelligant preces. Quodque sequitur: Pharetra eius quasi sepulcrum patens, et in Septuaginta editione non dicitur, Babyloniam significat armaturam. Nec dubium quin regnum Assyriorum, Babyloniorum, Medorum, atque Persarum, sagittandi peritissimum sit. Simulque describit uastitatem terre Iudee, interfectionemque mullorum, abactionem pecorum, subuersionem urbium atque murorum, quod gladio hostili cuncta capiantur, et tamen in tantis malis non eos perdat usque ad internecionem; sed reliquias saluas faciat, uel eorum, qui in Babylonem ducti sunt, dimissique ad agriculturam  terre [Al. culturam agrorum] Iudee, uel eorum, qui post persecutionis ardorem uel fuga, uel confessione fidem Domini seruauerunt.

 Quod si dixeritis: quare fecit Dominus Deus noster nobis hec omnia? Dices ad eos: Sicut dereliquistis  me, et seruistis deo alieno 878  in terra uestra: sic seruietis alienis in terra non uestra. Grandis stultitia nescire cur passi sint, cum tanta peccauerint: breuisque ad ambigentes responsio: sicut seruiuistis deo alieno, id est, Baal, uel diis alienis cunctarum gentium in terra Iudea, sic seruietis diis alienis in terra non uestra: haud dubium quin Babylonis, atque Chaldee. Si enim uos peregrina religio delectat, quid necesse est longinquum errorem suscipere? Habitate cum talibus, immo seruite his quorum deos colitis. Potest hoc et super hereticis accipi, de quibus scriptum est: Ex nobis exierunt, sed non fuerunt ex nobis. Si enim fuissent ex nobis, mansissent utique nobiscum , quod proiiciat de Ecclesia hereticos Dominus, qui  [b 1Kb] multo tempore sub nomine eius mendaciorum suorum simulacra uenerati sunt, ut foris colant, quod intus prius uenerabantur, ut palee separentur a tritico.



LIBER SECUNDUS.


 877-878 Secundum, frater Eusebi, in Ieremiam librum celeri sermone dictamus, auertentes parumper aures, ne audiamus iudicium sanguinis, et interfectorum animas deploremus, qui opinione uirtutum quotidie corruunt in superbiam, et Deo se similes arbitrantur, ut equalitatem, quam impia Arianorum heresis in Filio negat, cunctis hominibus tribuant, et ponant in celum os suum, et nichil future Sanctorum beatitudini amplius derelinquant. Quorum furori respondimus  ut potuimus: [a 1Kb] et si Dominus uitam dederit, plenius responsuri sumus. Nunc cepta carpenda est uia, et dictandi Commentarioli: nec nimia longitudine extendentes opus, nec immoderata breuitate auferentes intelligentiam, quorum alterum onerat sensus  legentium, alterum [b 1Kb] prepedit studiosorum desiderium.

 Annuntiate hoc domui Iacob, et auditum facite in Iuda dicentes: Audi, popule stulte, qui non habes cor: qui habentes oculos non uidetis; et aures, et non auditis. Multis modis peccantes retrahit ad salutem, et stultum uocat populum, qui sapientie reliquit auctorem, comparatque eos simulacris, de quibus scriptum est: Oculos habent et non uident: aures habent et non audiunt. Similes illis fiant qui 879  faciunt ea, et omnes qui confidunt in eis . Proprie autem ad Iudam loquitur, et ad domum Iacob: Isrel enim multo iam tempore in Assyriis [c 1Kb] exsultabat: simulque dat intelligentiam, quod etiam absque precepto, naturali sensu debeamus intelligere que recta sunt.

 Me ergo non timebitis, ait Dominus: et a facie mea non dolebitis?  qui posui arenam terminum mari: preceptum sempiternum, quod non preteribit. Et commouebuntur, et non poterunt , et intumescent  fluctus eius, et non transibunt illud. Populo huic factum est cor incredulum et exasperans: recesserunt, et abierunt, et non dixerunt in corde suo: Metuamus Dominum Deum nostrum, qui dat nobis pluuiam  temporaneam et serotinam in tempore suo; plenitudinem annue messis custodientem nobis. Narrat beneficia ut ingratos arguat. Me, inquit, non timebitis, qui tanta uobis prestiti? Non dilectionem desidero perfectorum, sed timorem incipientium, qui posui arenam terminum mari; qui tam potens elementum et immensas gurgitum moles meo precepto littoribus refrenaui, iuxta illud quod scriptum est: Preceptum posuit, et non preteribit . Audiunt me et sentiunt, que sensum non habent audiendi: et populus quondam meus suo uitio stultus effectus,  non solum contemnit; sed et dulcem exasperat Deum. Recesserunt, ait, a me, et mihi terga uerterunt, et concito abierunt gradu; nec tacita eos retraxit conscientia, ut dicerent in cordibus suis: Metuamus eum, qui dat nobis pluuiam temporaneam et serotinam. Per que omnia ostendit bonam [Al. bona] plenitudinem annue messis, pro quo Aquile [a 13Kb] prima editio, et Symmachus, hebdomadas interpretati sunt. In Hebreo enim scriptum est SABAOTH , quod pro ambiguitate uerbi, et septimanas significat, et plenitudinem [b 1Kb] .

 Iniquitates uestre declinauerunt hec, et peccata uestra prohibuerunt bonum a uobis. Ergo si quando et mare transcendit terminos suos, et pluuia retrahitur, nequaquam 880 abbreuiata est manus  Domini, ut ista non faciat: sed peccata nostra hec ad nos uenientia declinarunt, ut ad alios pergerent qui non peccauerunt. Et prohibuerunt, inquit, iam ueniens ad nos bonum, iuxta illud quod secundum litteram scriptum est: Mandabo nubibus, ne pluant super eam imbrem . Possumus autem imbrem temporaneum et serotinum, Legem accipere et Euangelium, et diuersas uocationes a prima hora usque ad undecimam, in quibus operariis uinee unum eterne uite premium pollicetur .

 Quia inuenti sunt in populo meo impii insidiantes quasi aucupes: laqueos ponentes, et pedicas ad capiendos uiros: sicut decipula plena auibus, sic domus eorum plene dolo. Cur [c 1Kb] declinaret ab eis imber temporaneus et serotinus, et bona omnia non  uenirent, cause subiiciuntur: quia inuenti sunt in populo eius impii. Non dixit, iniquos et peccatores , sed impios. Impietas aperte negat Deum: iniquitas atque peccatum si confiteatur errorem, facile ad misericordiam flectit Deum. Quodque nos diximus: Insidiantes quasi aucupes, et in LXX non habetur, Aquila et Symmachus transtulerunt [d 24Kb] IASIR , quasi rete aucupis, quod etiam qui bonus inter eos uidetur et rectus, instar aucupis tendat insidias, dum inuicem se uenantur ad mortem, et aliorum damnis atque dispendiis, suas complent domos, ut impleatur [e 1Kb] philosophorum illa sententia: Omnis diues aut iniquus, aut heres iniqui. Atque utinam ab his tantum fiant, qui uidentur foris esse,  et quos Dominus iudicat; et non in nostris conuenticulis impleantur, quos possidet radix omnium malorum auaritia , ita ut uenientium ad nos non ora contemplemur, sed manus.

 Ideo magnificati sunt et ditati: incrassati sunt et impinguati, et preterierunt sermones meos pessime: causam [f 1Kb] non iudicauerunt: causam  pupilli non direxerunt [Al. dixerunt]: iudicium pauperum  non iudicauerunt. Numquid super his non uisitabo, 881 dicit Dominus: aut super gentem huiuscemodi non ulciscetur anima mea? Si uoluero annotare per singula que in LXX editione pretermissa sunt, longum fiet. Qui tendunt, ait, insidias, et aliorum nuditate letantur, ideo magnificati sunt et ditati, quia superiora fecerunt. Incrassati  sunt et impinguati, iuxta illud quod scriptum est: Incrassatus et impinguatus est, et recalcitrauit dilectus . Et preterierunt sermones meos, quia diuitiarum conscientia illud dixerunt de Euangelio: Anima, habes multa bona posita in annos multos: requiesce, comede, bibe, epulare . Preterierunt autem in malum sui, cunctosque homines [g 1Kb] despicientes non posuerunt Dei iudicium ante oculos suos. Pupillum et pauperes contempserunt: pro quo LXX dixerunt, uiduas, quod in Hebraico non habetur; EBIONIM  quippe proprie pauperes, non uiduas sonat. Quod autem sequitur, Numquid super his non uisitabo, dicit Dominus: aut super gentem huiuscemodi non ulciscetur anima mea? iam supra dissertum est.

  Stupor et mirabilia facta sunt in terra. Prophete prophetabant mendacium  et sacerdotes applaudebant manibus suis: et populus meus dilexit talia: quid ergo facietis in nouissimo [uulg. fiet in nouissimo eius] ? Supra dixerat: Ibo ad optimates, et loquar eis? forsitan ipsi cognouerunt uiam Domini, et ecce hi magis pariter confregerunt iugum, ruperunt uincula: nunc describit qui sint optimates, prophete uidelicet et sacerdotes: quorum alii futura predicunt, alii ex lege facienda decernunt. Et ecce, inquit, illis mendacium prophetantibus, sacerdotes manibus applauserunt. Et ut ostendatur nec populus esse sine culpa, qui a talibus abducatur, scriptum est: Et populus  meus dilexit talia: quondam meus; sed [Al. et] postquam dilexit [a 1Kb] talia, meus esse desiuit. Quid igitur facient, cum nouissimum iudicii tempus aduenerit, siue captiuitatis necessitas? Unde stupor et mirabilia sunt. quod nec in principibus, nec in populo inuentus sit qui recta sentiret.

 Confortamini, filii Beniamin, in medio iehsualem; et in Thecua clangite buccina; et super Bethacherem leuate signum , quia malum uisum est  ab Aquilone et contritio magna. Ierusalem in tribu Beniamin sitam nullus ignorat. Thecuam quoque uiculum esse in monte situm, et duodecim millibus 882 ab Hierosolymis separatum, quotidie oculis cernimus. Inter hos alius uicus est, qui lingua Syra [b 17Kb] et Hebraica  BETHACHARMA nominatur, et ipse in monte positus . Quod ergo dicit, hoc est: quia ab Aquilone iamiamque uenturus est Nabuchodonosor, et imminet uicina captiuitas, o habitatores Ierusalem, arma corripite, et in Thecua buccina concrepate; et in Bethacherem leuate uexillum, ait, ut contra hostes ualeatis resistere. Beniamin interpretatur filius dextere: Thecua, tuba: Bethacherem, uilla uinee. Hec omnia referamus ad Ecclesiam: ut si deliquerit, et persecutionis impetus fuerit, se preparet ad resistendum.

 Speciose et delicate assimilaui filiam Sion: et ad eam uenient pastores, et greges eorum: fixerunt  in ea tentoria in circuitu: pascet unusquisque eos qui sub manu sua sunt. Sanctificate   super eam bellum: consurgite et ascendamus in meridie. Describitur pulchritudo Ierusalem, que est ipsa Sion: ut [c 1Kb] aliud totam urbem, aliud arcem urbis insinuet esse. Sion enim [d 1Kb] specula interpretatur, et speciose mulieri comparatur: et quomodo ad illam amatores, sic ad istam pastores conuenire dicuntur. Satisque eleganter in Hebreo uerbum quod quatuor litteris scribitur, RES, AIN, IOD, MEM, si legatur REIM , amatores, si ROIM , pastores significat, ut uel iuxta metaphoram, pulchre mulieris amatores, uel iuxta euersionem urbis, pastores intelligantur: quorum alii scortum polluere festinant, alii obsidere et subuertere ciuitatem. In pastoribus et gregibus eorum, principes sentiamus, et exercitus Chaldeorum. Figent autem  tentoria sua in obsidione urbis in circuitu: et pascet unusquisque eos qui sub manu sua sunt; suas uidelicet turmas et numeros [Al. innumeros]. Qui principes, siue pastores, dicent gregibus suis: Sanctificate super  Ierusalem bellum: Domini enim imperium est. Consurgite, et ascendamus in meridiem: non per noctem et insidias; sed plena luce pugnemus: nullus enim nobis potest resistere.

 ue nobis, quia declinauit dies, quia longiores facte sunt  umbre uesperi. Surgite et ascendamus in nocte, et dissipemus domos eius . Illi dicunt: Surgite, et ascendamus in meridie, et clara luce pugnemus. Isti respondent: ue nobis, quia longiores facte sunt umbre uespere. Secundum illud uirgilianum :

Et iam summa procul uillarum culmina fumant:
Maioresque cadunt altis de montibus umbre.
883 Et est sensus: Si per diem hec patimur, quid patiemur in nocte? Rursumque qui supra dixerant:  Sanctificate super eam bellum, atque consurgite, nunc ipsi se prouocant ad bellandum, dicentes: Surgite, et ascendamus in nocte: ut sciant aduersarii, non temporis uictoriam esse, sed uirium: et dissipemus domos, que frustra murorum firmitate uallantur.

 Quia hec dicit Dominus exercituum: Cedite lignum  et effundite [uulg. fundite]  circa Ierusalem aggerem. Idcirco, inquiunt, de uictoria securi sumus, quia preceptum Domini est imperantis Chaldeis: ligna succidite, et futuris munitionibus aggerem comportate. Per que ostenditur antequam ueniat corona, non statim urbem esse capiendam: sed longa obsidione, ut postea legimus.

 Hec est ciuitas uisitationis ,  omnis calumnia  in medio eius. Sicut frigidam facit cisterna  aquam suam: sic frigidam fecit malitiam suam. Precepit Dominus ut arbores succidantur, et ut fundantur per circuitum aggeres: quia tempus uisitationis eius aduenerit, ut recipiat pro peccatis suis: quorum maximum est , ut innocentem opprimat per calumniam. Quomodo ergo cisterna, uel lacus frigidam facit aquam suam: sic in medio Ierusalem, malitia que in ea est, omnem calorem perdidit uite. Et hoc notandum, quod sancto Spiritu accensi, feruentes appellentur: mala autem frigida sint. Unde et illud scriptum est , quod in nouissimis diebus, quando multiplicata fuerit iniquitas, refrigescet caritas multorum. Quod puto et illud sonare: Assimilatus  sum descendentibus in lacum . Hoc autem Latinus lector intelligat, ut semel dixisse sufficiat, lacum, non stagnum sonare iuxta Grecos, sed cisternam, que sermone Syro et Hebraico [e 2Kb] GUBBA   appellatur. In presenti autem loco pro lacu, quem omnes similiter transtulerunt, in Hebraico BOR  dicitur.

 Iniquitas et uastitas audietur in ea coram me semper, infirmitas et plaga. Erudire, Ierusalem, ne forte recedat anima mea a te, ne forte ponam te desertam, terram inhabitabilem. LXX: Impietas et miseria audietur in ea contra faciem eius. Per omnem 884 dolorem et flagellum erudieris, Ierusalem, ne forte recedat anima mea a te: ne faciam te inuiam terram, que non habitetur. Per hec discimus quia flagellat Dominus omnem filium quem recipit. Et idcirco plagis atque tormentis eruditur Ierusalem, ut corrigatur, et non recedat anima Dei ab ea, et redigatur in solitudinem. Si quando igitur  crebris angustiis subiacemus, recordemur in consolationem nostri istius uersiculi: Per omnem dolorem et flagellum erudieris, Ierusalem.

 Hec dicit Dominus exercituum, usque ad racemum colligent quasi in uinea reliquias Isrel. Conuerte manum tuam quasi uindemiator ad cartallum. LXX: Quia hec dicit Dominus uirtutum: Racemate, racemate quasi in uinea reliquias Isrel. Reuertemini quasi uindemiator in cartallum suum. Alii in bonam partem, alii in malam hec dicta suscipiunt. In bonam partem, cum uastata fuerit Ierusalem, reliquie salue fiant. In malam sic, ne unus quidem racemus, et paruus botrus remaneat in uinea, omnia colligentur: et quodcumque inueneris, instar uindemiatoris in cartallum collige; ut quomodo ille racemos  ad torcular: sic tu captiuos pertrahas in Babylonem.

 Cui loquar, et quem contestabor, ut audiat? Ecce incircumcise aures eorum , et audire non possunt. Non possunt audire, quia aures circumcidere noluerunt: nec tamen uacat impossibilitas supplicio, que de contemptu et infidelitate descendit. Si quis ergo Dei uerba non suscipit, nec habet preceptorum eius intelligentiam, incircumcisis auribus est. Simulque notandum que [a 1Kb] circumcisio tribus generibus in Scripturis appellatur, in preputio, in corde, et in auribus: unde dicit Dominus: Qui habet aures audiendi, audiat . uoluntate ergo nostra, uerbum Dei non suscipimus; et idcirco fit nobis in opprobrium, ut quod datum fuerat nobis ad salutem, nostro uitio uertatur  in penam.

 Idcirco furore Domini plenus sum, laboraui sustinens. LXX: Et furorem meum impleui, et sustinui: et non consumpsi eum. Iuxta Hebraicum,  ex persona Prophete dicitur, quod uenientem iram Dei ante prospiciat, et plenus sit furoris Domini et iracundie, et ultra sustinere non possit: nec pro peccatoribus audeat Dominum deprecari. Iuxta LXX autem nouus sensus ponitur, quod ipse Dominus 885 compleui, feriendo populum peccatorem: et tamen retinuerit illum, et non totum effuderit, ut reliquie salue fiant: quod mihi uidetur sibi esse contrarium. Si enim compleuit furorem suum, quomodo sustinuit ne compleret?

 Effunde  super paruulum [b 1Kb] foris, et super concilium iuuenum simul: uir enim cum uxore capietur, senex cum pleno dierum. Et transibunt domus eorum ad alteros, agri et uxores pariter. uel Propheta precipit in spiritu uenienti Chaldeo,  ut effundat furorem Domini super paruulos, et innoxie quoque non parcat etati: uel certe narrat quid factum sit super concilium iuuenum simul, qui ad repugnandum arma corripuerant. uir enim cum uxore capietur, dulcissima inter se nomina pariter sentient captiuitatem: senex cum pleno dierum. Ergo senectus non est etas ultima, sed eorum qui pleni sunt dierum, quos nostro sermone appellamus depositos, siue decrepitos. Sequitur, Et transibunt domus eorum ad alteros, captiuitatis malo, agri et uxores simul: ut coniux ad hostes transeat et possessio. Quidquid iuxta litteram intelligimus super Ierusalem, iuxta intelligentiam spiritualem referamus ad Ecclesiam, si offenderit Deum.

 Quia extendam manum meam super  habitantes terram, dicit Dominus. A minore quippe usque ad maiorem omnes auaritie student, et a propheta usque ad sacerdotem cuncti faciunt dolum. Et curabunt contritionem filie populi mei cum ignominia, dicentes: Pax, pax, et non erat pax. Quod in Hebraico dicitur: Extendam manum meam super peccatores, siue habitatores terre, apud LXX semper eleuabo scribitur, qui uterque percutientis est habitus. Iuxta illud quod scriptum est: Et adhuc manus Domini extenta, siue excelsa . Habitatores autem terre semper in uitio sunt. Unde et in Apocalypsi frequentius dicitur. ue habitatoribus terre . A minore [Al. minimo] usque ad maiorem omnes student auaritie; secundum illud Apostolicum: Radix omnium malorum est auaritia  . Et a propheta usque ad sacerdotem cuncti faciunt dolum. Alii in prophetando mendacium, alii peruerse interpretando legem Dei. Dicit enim et in alio loco Propheta: Querite legem a sacerdotibus  . Et cum, inquit, tanta facerent, prospera queque meo populo nuntiabant: et quasi curare cupiebant uulnus, et ignominiam filie mee, dicentes: Pax, pax; cum pax omnino non esset. Hoc 886 proprie de sacerdotibus et doctoribus intelligendum est, qui diuitibus et eis quos uident in honore maximo constitutos, repromittunt prospera, et clementem predicant Deum: magis illos supplicio et iracundie preparantes.

 Confusi sunt, quia abominationem fecerunt: quin potius confusione non sunt confusi, et erubescere nescierunt. Pressius hoc legendum est iuxta Hebraicum. Et cum, inquit, tanta fecerint, numquid confusi sunt? numquid erubuerunt in sceleribus suis? quin potius peccatum auxere contemptu, et  erubescere nescierunt. Nescierunt autem hic posuit pro noluerunt: siue nimio contemptu et uitio inoliti mali, ne intelligere quidem potuerunt.

Quamobrem cadent inter ruentes: in tempore uisitationis sue corruent, dicit Dominus. Quoniam, ait, erubescere nescierunt: et non solum opus, sed ne scientiam quidem habuerunt, et sensum penitentie: propterea cadent qui prius stabant inter eos, qui uitiis suis corruent, et cum uisitationis et pene eorum tempus aduenerit, cunctis ruentibus sociabuntur. Grandis autem impietas, non solum non cauere, sed nec intelligere uelle peccata, et nullam habere distantiam bonorum malorumque operum.

 Hec dicit Dominus: State super uias et uidete, et interrogate de semitis antiquis, que  sit uia bona, et ambulate in ea, et inuenietis refrigerium  animabus uestris. Et dixerunt: non ambulabimus . Et constitui super uos speculatores, audite uocem tube. Et dixerunt, non audiemus. Ideo audite  gentes: et cognosce [Al. cognoscite] congregatio : aut iuxta Symmachum, et cognoscite  quanta ego faciam eis. Audi terra. Euangelica parabola si fuerit intellecta, huius loci prebebit intelligentiam: in qua negotiator bonus, omnes uendere dicitur margaritas, ut de pretio earum unam emat pretiosissimam margaritam : quod scilicet per Patriarchas et Prophetas ueniamus ad eum qui dicit: Ego sum uia . Standum est igitur in prophetis,  et diligentissime contemplandum, et interrogandum de semitis antiquis siue sempiternis, que multorum sanctorum sunt trite uestigiis, que significantius Grece appellantur , que sit uia bona in Euangelio , et ambulandum in ea: que uia cum inuenta fuerit, prebet refrigerium, siue purificationem animabus credentium. At illi 887 e contrario responderunt, non ambulabimus per uiam Euangelii: proprie hoc Propheta dicente de perfidia Iudeorum. Statimque infert: Et constitui super uos speculatores. Haud dubium quin  Apostolorum indicetur chorus, iuxta Ezechielem: Filii hominis, speculatorem te dedi domui Isrel . Et precepi ut audiretis uocem tube, uel mandata Euangelii, uel doctrinam Apostolorum, iuxta illud Isaie: In montem excelsum ascende, qui euangelizas Sion: exalta sicut tuba uocem tuam, qui annuntias Ierusalem . Qui dixerunt: Non audiemus; et inuitati ad cenam, noluerunt uenire: propterea dicitur: Audite, gentes. Quod secuti sunt et Apostoli, quando loquuntur in Lycaonia: uobis quidem oportebat primum loqui uerbum Dei: sed quia repellitis illud, et indignos uos iudicatis eterne uite: ecce conuertimur ad gentes . Et cognosce, congregatio nequaquam Iudaica, sed omnium nationum: siue qui pascitis greges, episcopi  et presbyteri et omnis ordo ecclesiasticus: uel cognoscite testimonium quod in eis est. Testimonium enim Dei fidele, sapientiam prestans paruulis . Quibus loquitur et Dominus: Noli timere, grex paruule . Et: Ecce ego et pueri mei quos mihi dedit Deus . Cognoscite ergo quanta faciam populo non credenti. Quodque infertur: Audi, terra, totus orbis ad audiendum uocatur: sicut et in principio Isaie legimus: Audi, celum, et auribus percipe, terra ; que scilicet Dominus facturus sit populo Iudeorum.

 Ecce ego adducam mala super populum istum, fructum cogitationum  eius: quia uerba mea non audierunt, et legem meam proiecerunt. Mala appellat supplicia penasque patientium,  non super gentes que uocantur ad Euangelii ueritatem, sed super populum qui respondit: Non audiemus. Et recepturus est fructum cogitationum, siue auersionis sue, dicente Dauid: Labores manuum tuarum manducabis . Causaque perspicua, quia uerba Domini non audierint, et legem eius abiecerint.

 Ut quid mihi thus de Saba affertis, et calamum suaue olentem de terra longinqua? Holocausta [uulg. Holocaustomata] uestra non sunt accepta: et uictime uestre mihi non placuerunt. Quod thura de Saba ueniant nemo dubitat: unde et illud uirgilianum: Centumque Sabeo Thure calent are . Calamum autem, quod Hebraice dicitur CANE , pro quo LXX et Theodotio 888 [a 1Kb] cinnamum transtulerunt,  de terra uenire longinqua propheticus sermo testatur, ut intelligamus Indiam, de qua per mare Rubrum plura ueniunt aromata. Hoc genus pigmenti medici [b 13Kb] appellant. Et est sensus: Frustra mihi in unguenta conficienda, que Lege precepta sunt, suauissimi odoris pigmenta confertis, et holocausta succenditis, qui meam in Lege non facitis uoluntatem, iuxta quod supra dictum est: uerba mea non audierunt, et legem meam proiecerunt. Hoc autem proprie conuenit his, qui de rapinis et nudatione miserorum offerunt sacrificia,  et eleemosynis ex iniquitate se putant redimere posse peccata, dicente Scriptura: Redemptio anime uiri, proprie diuitie , que non de iniquitate, sed de labore et iustitia congregantur.

 Propterea hec dicit Dominus: Ecce ego dabo in populum istum ruinas: et ruent in eis  patres et filii simul, uicinus ac proximus, et peribunt. Impleta uidemus omnia que Dominus illi populo comminatus est: quotidie enim ruunt in blasphemiis suis, nichilque in se habent forte, sed omnis apud eos infirmitas est. Filii patrum sequuntur blasphemias; et quotidie recipiunt illam imprecationem: Sanguis eius super nos, et super filios nostros ; et non solum ipsi, sed et uicini et proximi eorum,  et omnes qui Legem et Prophetas sequuntur iuxta occidentem litteram, et non iuxta spiritum uiuificantem, et omnes pariter peribunt, quia omnes pariter peccauerunt.

 Hec dicit Dominus: Ecce populus uenit de terra Aquilonis, et gens magna consurget a finibus terre. Sagittam et scutum  arripiet: crudelis est  et non miserebitur: uox eius quasi mare sonabit: et super equos ascendent, preparati quasi uir ad prelium [a 1Kb] aduersum te, filia Sion. Proprie hoc de Babyloniis prophetatur, qui uenturi sunt contra populum Ierusalem: et omnis armature ordo describitur, et impetus preliantium, ut uocis terrore concussi, agant penitentiam, et clementissimum placent Deum. Denique  dat occasionem rogandi, dum dicit, aduersum te, filia Sion. Possumus hoc testimonio abuti persecutionis tempore, quando omnis aduersus nos diaboli rabies concitatur, nullaque misericordia est: et quasi uehementissimi maris fluctus, ita opprimunt resistentes.

 Audiuimus famam eius: dissolute sunt manus 889 nostre; tribulatio apprehendit nos, dolores quasi [b 1Kb] parturientem. Respondit populus cui Propheta, immo per Prophetam Dominus Babyloniis comminatus est: quia antequam ueniant, timore superati sint, nec possint eleuare manus, et angustia eos comprehenderit quasi dolor parturientem; quo dolore nichil affirmant grauius que senserunt.

  Nolite exire ad agros, et in uia ne ambuletis: quoniam gladius inimici pauor in circuitu. Docet Euangelium  non esse exeundum in agrum, nec de tectorum altitudine descendendum, sed audiendum illud: In monte saluum te fac  . Ad quem in Isaia et Michea  iubemur currere, atque conscendere. Precipitur autem iuxta litteram, ne foras exeant, nec deserant muros, sed tueantur se firmissimis munitionibus.

 Filia populi mei, accingere cilicio, et conspergere cinere, luctum unigeniti  fac tibi planctum amarum , quia repente ueniet uastator  super nos . Quia supra dixerat: Nolite exire ad agros et in uia ne ambuletis: quoniam gladius inimici, pauor in circuitu; et fugam quoque prohibuerat, docet quid facere debeant, ut conuertantur scilicet ad penitentiam, et hanc firmissimam et securam habeant armaturam. Ubi nos diximus, luctum unigeniti fac tibi,  pro unigenito, in Hebraico scribitur [c 1Kb] IAID , quod magis solitarium, quam unigenitum sonat. Si enim esset dilectus, siue amabilis, ut LXX transtulerunt, IDID  poneretur, quod et Salomoni Deus nomen imposuit. Nihil autem dolentius, quam unum uel solum perdere filium . Illud quoque quod nos interpretati sumus, quia repente ueniet uastator, siue miseria super nos, Septuaginta, super uos, posuerunt: cum multo Deus [d 1Kb] misericordius dixerit: ut quidquid super suum uenturum est populum, super se quoque uenire testetur. uastatorem autem proprie, uel Nabuchodonosor, uel diabolum significat.

 Probatorem dedi te in populo meo robustum, et scies, et probabis uiam eorum. Omnes isti  principes declinantes , ambulantes fraudulenter . Aes et ferrum, uniuersi corrupti sunt, defecit sufflatorium in igne , consumptum est 890 plumbum, frustra conflauit conflator . Malitie enim eorum non sunt consumpte: argentum reprobum uocate eos, quia [e 1Kb] Dominus proiecit illos. Datur propheta populo incredulo probator robustus, quod Hebraice dicitur MABSAR , quod uel munitum, iuxta Aquilam, uel clausum atque circumdatum, iuxta Symmachum et LXX sonat, [f 21Kb] instar urbis firmissime, ut nullas populi pertimescat insidias; et cum probaueris, ait, et scieris uiam populi delinquentis, tunc intelligas argentum ere commixtum nulla ratione posse purgari. Quomodo  enim plumbum miscetur metallis, que adulterata sunt atque uiolata, ut materia separetur aliena, et si forsitan purgata non fuerit, plumbum omne consumitur, et in nichilum redigitur: ita omne eloquium doctrinarum, et sermo propheticus perit in  his qui audire contemnunt . Dicamus et super his, qui sicut aspides surde obturant aures suas, ne audiant uoces incantantium. Frustra enim conflauit argentarius siue conflator: malitie enim eorum non sunt consumpte. Unde nequaquam argentum, sed argentum reprobum sunt uocati: quia Dominus abiecit eos. Principes autem sunt a Domino recedentes, siue inobedientes, qui peruerse ambulant et fraudulenter.

 uerbum quod factum est ad Ieremiam a Domino, dicens: Sta in porta domus Domini, et predica  ibi uerbum istud, et dic: Audite uerbum Domini omnis Iuda, qui ingredimini per portas has, ut adoretis Dominum. Hoc in editione LXX non habetur, sed de [a 8Kb] Theodotione ex Hebraico  additum est. Imperatur autem Prophete, ut stet in porta Domini, per quam ad adorandum Dominum ingreditur populi multitudo: ut per hanc occasionem possint audire que Dominus precipit. Per quod intelligimus duritiam populi Iudeorum, quia quasi mendaces atque uesanos habuerint Prophetas, dum per occasionem et celebritatem loci audire cogunt uerba Domini; et non propter hoc, quod uerba sint Domini.

 Hec dicit Dominus exercituum, Deus Isrel: Bonas facite  uias uestras et studia uestra , et habitabo uobiscum in loco isto . 891 Clementissimus medicus omni [Al. omnes] uulneratos cupit sanare medicamine. Quando autem  dicit: Bonas facite, siue corrigite uias uestras, ostendit eas esse peruersas, et nichil in se habere boni. Et quia naturale est, ut unusquisque genitale diligat solum, et nichil dulcius habeat patria, pollicetur premia obedientibus. Habitabo inquit, uobiscum, ut securos de habitatione uos faciam: siue uos ipsos, iuxta Symmachum, firma habitatione fundabo, qui ait: Et confirmabo uos in loco isto.

 Nolite confidere in uerbis mendacibus [Al. mendacii], dicentes: Templum Domini, templum Domini, templum Domini est: quoniam si benedixeritis  uias uestras et studia uestra: si feceritis iudicium inter uirum et proximum suum [Al. eius]: aduene, et pupillo, et uidue non feceritis calumniam  nec sanguinem innocentem  effuderitis in loco hoc: et post deos alienos non ambulaueritis in malum uobismetipsis; habitabo uobiscum  in isto loco, in terra quam dedi patribus uestris a seculo usque in seculum. Hoc quod Septuaginta in huius capituli addidere principio: In uerbis mendacii, que uobis omnino non proderunt, in Hebraico non habetur. Precepit autem et tunc populo Iudeorum, et hodie nobis qui uidemur in Ecclesia constituti, ne fiduciam habeamus  in edificiorum splendore, auratisque laquearibus, et uestitis parietibus marmorum crustis. Et dicamus: Templum Domini, templum Domini, templum Domini est. Illud enim templum Domini est, in quo habitat uera fides, sancta conuersatio, omniumque uirtutum chorus. Denique infert: Si rectas feceritis uias uestras, et cogitatio uestra non abierit post errorem, et secuti fueritis iustitiam, et malum non feceritis, neque effuderitis sanguinem innocentem, simplices quosque non scandalizantes; et post deos alienos non ambulaueritis, peruersa adorantes dogmata, que de uestro corde simulastis in malum uobismetipsis: uel habitabo uobiscum in loco isto, quem uocatis Templum Dei, et in terra quam dedi patribus uestris, Apostolis scilicet et Apostolicis uiris:  uel certe firma statione habitare uos faciam a principio usque ad finem. Potest hoc et illis uirginibus conuenire, que iactant pudicitiam, et impudenti uultu preferunt castitatem, cum aliud habeat conscientia, et nesciunt illam definitionem Apostoli uirginalem: Ut 892 sit sancta corpore et spiritu. Quid enim prodest corporis pudicitia animo constuprato, si ceteras uirtutes quas propheticus sermo descripsit, non habuerit?

 Ecce uos confiditis uobis in uerbis mendacii  que [uulg. sermonibus qui] non proderunt uobis. Furari, occidere, adulterare, iurare mendaciter, libare Baalim, et ire post deos alienos quos ignoratis. Et uenistis, et stetistis coram me in domo hac, in qua inuocatum est nomen  meum, et dixistis: Liberati sumus : eo quod fecerimus omnes abominationes istas. Frustra eos in templo habere fiduciam, sequentia peccata demonstrant. Quid enim prodest audacter ingredi limen domus Dei, erecta stare ceruice: et non solum cor, sed et manus habere pollutas, furto, homicidio, adulterio, periurio, sacrilegio, et cultu eorum deorum quos nescias? Hec spiritualiter accidere in Ecclesia nemo dubitat, quando presentis temporis considerantes felicitatem, sua peccata non reputant: et latere arbitrantur Deum, quia non statim uindicta consequitur; quin potius in tantam prorumpunt amentiam, ut liberatos se putent, quia post mala opera etiam a cultu Domini recesserunt.

  Numquid [uulg. Ergo] spelunca latronum facta est domus ista , in qua inuocatum est nomen meum in oculis uestris? Ego, ego sum: ego uidi, dicit Dominus. De hoc loco in Euangelio assumptum puto: Scriptum est: Domus Patris mei, domus orationis uocabitur: uos autem fecistis illam speluncam latronum ; siue, ut in alio Euangelio [c 1Kb] scriptum est, domum negotiationis . Ecclesia Dei uertitur in speluncam  latronum, quando furta, homicidia, adulteria, sacrilegia, periuria, hereseos adinuentio, et omnia in ea scelera uersantur: quando auaritie facibus principes inardescunt, et regum quondam opes, uile aut certe non uile palliolum possidet. Unde infert: Ego, ego sum, ego uidi, dicit Dominus. Oculi mei contemplati sunt, quod uos putatis occultum: tenebre thesaurorum meam non fugiunt conscientiam. Qui cum diues esset, pauper pro nobis factus est, nunc in nostris diuitiis erubescit , et dicit: ue uobis diuitibus, qui habetis consolationem uestram .

 Ite ad locum meum in Silo, ubi habitauit nomen meum a principio, et uidete que fecerim ei propter malitiam populi mei Isrel. Ex preteritis docet  presentia: et dicentibus: Templum Domini, templum Domini, templum Domini est, et pretiose domus 893 fulgore gaudentibus, Silo ubi primum fuit tabernaculum Dei, recordatur historie, de qua in psalmo scriptum est: Et repulit tabernaculum Silo . Ut quomodo ille locus in ruinas cineresque collapsus est, ita et Templum corruat, cum similium habitatio fuerit peccatorum. Sicut igitur Silo Templi exemplum est, ita Templum nobis, quando tempus aduenerit illius testimonii: Putas, ueniens Filius hominis inueniet fidem super terram ?

 Et nunc quia fecistis omnia opera hec, dicit Dominus: et locutus sum ad uos mane consurgens et loquens, et non audistis: et uocaui uos, et  non respondistis: faciam domui huic, in qua inuocatum est nomen meum, et in qua uos habetis fiduciam, et loco quem dedi uobis et patribus uestris, sicut feci Silo: et proiiciam uos a facie mea, sicut proieci omnes fratres uestros uniuersum semen Ephraim [Al. Isrel]. Hoc quod posuimus, mane consurgens et loquens, in Septuaginta non habetur. Mane autem consurgit Deus: non quo aliquod ei tempus absque diluculo sit; sed quo post noctis quietem uiribus corporis instauratis anima hominum uegetior sit, et nequaquam uoluptatibus occupata, cibique desiderio, audire et facere ualeat que dicuntur. Unde et illud in psalmo legimus: Mane exaudies uocem meam: mane astabo tibi et uidebo . Et in Isaia: De nocte, siue diluculo [a 9Kb] consurget spiritus  meus ad te, Deus: quoniam lux precepta tua super terram . Unde et filios lucis Paulus [b 1Kb] apostolus appellat , et non noctis neque tenebrarum, nec dormientes, sicut et ceteri dormiunt, qui Dei mandata non sentiunt. Quia igitur Deus uocauit eos, de nocte consurgens, ut et eos de tenebris liberaret, comminatur eis similia se esse facturum Templo in Hierosolymis, que fecit loco Silo, ubi primum fuit tabernaculum: ut peccata similia pari sententia feriantur. Et quomodo proiecit Dominus semen Ephraim, id est, decem  tribus que uocabantur Isrel, et habebant principes propter Ieroboam filium Nabath de tribu Ephraim, que eadem appellabatur tribus Ioseph; sic etiam Ierusalem et tribum Iuda cum Beniamin se abiecturum esse testatur. Abiecit igitur Silo, abiecturus et Templum: abiecit decem tribus, abiecturus et duas. Quidquid illi populo dicitur, intelligamus et de nobis, si similia fecerimus.

 Tu ergo noli orare pro populo hoc: nec assumas pro eis laudem et orationem . 894 Et non obsistas mihi: quia non exaudiam te. Ne uideatur rogans Propheta non impetrare quod postulat, precipit Deus, ne pro populo peccatore, et nullam agente penitentiam, deprecetur. Quod autem dicit:  Et non resistas mihi, illud ostendit, quia sanctorum preces Dei ire possint resistere. Unde et Dominus loquitur ad Moysen: Dimitte me, ut percutiam populum istum: et faciam te in gentem magnam . Et in psalmis legitur: Et stetit Phinees et placauit, et cessauit quassatio, et reputatum est ei ad iustitiam . Aaron quoque arrepto thuribulo, inter ignem arsurumque populum medius stetit; et Dei ira cessauit. Ac ne putemus crudelitatem Dei, qui ne rogari quidem se permittat, reddit causas cur non exaudiat , dicens:

 Nonne uides quid isti faciant in ciuitatibus Iuda, et in plateis Ierusalem? Filii colligunt ligna, et patres succendunt ignem: et mulieres  conspergunt adipem, ut faciant placentas  regine  celi, et libent diis alienis, et me ad iracundiam prouocent. Numquid me ad iracundiam prouocant? dicit Dominus. Nonne semetipsos in confusionem uultus sui? uis, inquit, audire, Propheta, cur tibi dixerim; Noli orare pro populo hoc? hec faciunt que sequuntur: Et intus et foris, et in plateis, et in exitibus Ierusalem, filii ligna comportant, et patres succendunt ignem, et mulieres conspergunt adipem cum farina, ut faciant [c 8Kb] CHAUONIM  quas nos placentas interpretati sumus, siue preparationes, ut omne genus ostendat sacrificii regine celi, quam lunam debemus accipere; uel certe militie celi, ut omnes stellas intelligamus. Et post hec libent diis alienis: non quo sint,  sed quo sub nominibus eorum demonibus thura succendant, et me ad iracundiam prouocent ista facientes. Nec intelligunt miseri quia ista contentio non me ledat, quem numquam ira commutat: sed semetipsos in confusionem uultus sui, et in ignominiam sempiternam. Quidquid igitur facimus, non Deum ledimus, qui ledi numquam potest: sed nobis interitum preparamus, thesaurizantes iram in die ire. Ideo autem diuersa officia filiorum patrumque et matrum posuit uel uxorum, ut nulla etas sit que ab impietate dissenserit.

  Ideo hec dicit Dominus Deus: Ecce furor meus et indignatio mea conflata est [uulg. conflatur]  super locum istum, super uiros, et super iumenta, et super lignum regionis, et super fruges terre: et succendetur: et non exstinguetur. Qui supra dixerat: Numquid 895 me ad iracundiam prouocant? quomodo nunc dicit: Ecce furor meus, et indignatio mea stillauit super locum istum? Et est sensus: Ego quidem naturaliter non irascor, sed illi ita agunt, ut me ad iracundiam prouocent, et meam uidear mutare naturam. Sentiant igitur iratum, quod quantum in se est, facere [a 1Kb] conantur. Pulchreque, non ait, effusus est furor meus super locum istum, sed stillauit: ut moderatam penam significet. Si autem in stilla furoris tanta duritia  est, quid fiet si omnis imber fuerit effusus? Sed et conflata indignatio sic intelligi potest, ut quod diu facere noluit, peccatorum multitudine facere compellatur. Cum autem Deus iratus fuerit, et homines, et ea que hominum sunt, similem interitum sentient. Et succendetur, inquit, haud dubium quin furor Domini, et non exstinguetur: quia non agit populus, per que possit exstingui.

 Hec dicit Dominus exercituum, Deus Isrel: Holocaustomata uestra addite uictimis uestris, et comedite carnes. Quia non sum locutus cum patribus uestris: et non precepi eis in die qua eduxi eos de terra Aegypti, de uerbo holocaustomatum et uictimarum. Sed hoc uerbum precepi eis, dicens: Audite uocem meam, et ero uobis Deus; et uos eritis  mihi populus: et ambulate in omni uia quam mandaui uobis, ut bene sit uobis. Quorum reprobauit Templum, consequenter reprobat et sacrificia: et oblique arguit eos, quod non ueneratione sui, sed epularum desiderio immolent uictimas. Quod autem ait: Non sum locutus cum patribus uestris: et non precepi eis in die qua eduxi eos de terra Aegypti, super uerbo holocausti et uictimarum, manifeste intelligitur, quod primum decalogum dederit in tabulis lapideis, scriptum digito Dei, et post offensam idololatrie caputque uituli , [b 1Kb] postea iusserit sibi magis fieri quam demonibus: auferens puram religionem mandatorum Dei, et concedens sanguinem uictimarum, carniumque desiderium.

  Et non audierunt, nec inclinauerunt aurem suam: sed abierunt in uoluntatibus  et prauitate cordis sui mali: factique sunt retrorsum, et non ante [uulg. ni ante], a die qua egressi sunt patres eorum de terra Aegypti, usque ad hanc diem. Me dicente: Audite uocem meam, et ero uobis Deus, et reliqua, non audierunt, nec inclinauerunt aurem suam, sed sui cordis fecere desideria: et contra Apostoli sententiam, 896 qui preteritorum obliuiscebatur, et in priora se extendebat,  fecere contraria: ut preterita cuperent, et futura contemnerent. Quodque dicit: A die qua egressi sunt patres eorum de terra Aegypti usque ad diem hanc, omne tempus in medio dicit eos per offensam Domini transegisse. Unde et necessaria fuit Euangelii gratia, que illos non suo merito, sed Domini misericordia conseruauit.

 Et misi ad uos omnes seruos meos Prophetas, per diem, consurgens diluculo et mittens: Et non audierunt me, nec inclinauerunt aurem suam, sed indurauerunt ceruicem suam, et peius operati sunt quam patres eorum. Iusta ergo ira Domini, que conflata est, et stillauit super populum contemptorem dureque ceruicis, et uerba Dei audire nolentem. Quomodo autem Deus  uel de nocte, uel diluculo, et in die mittat Prophetas, supra diximus.

 Et loqueris ad eos omnia uerba hec, et non audient te: et uocabis eos, et non respondebunt tibi. Et dices ad eos: Hec est gens que non audiuit uocem Domini Dei sui, nec recepit disciplinam. Periit fides, et ablata est de ore eorum. Ne dubites, inquit, eos indurasse ceruicem, et peiora patribus suis operatos. Ecce do locum penitentie: nec ideo loquor ut fiant, sed quia futura sunt, idcirco predico. Saltem nunc loquere eis uerbis meis, et tamen non audient te, et uocabis eos, et non respondebunt tibi. Tante enim erunt superbie, ut cum uocaueris eos ad audiendum, nullus respondere dignetur. Et dices ad eos: Hec est gens que  non audiuit uocem Domini Dei sui, nec recepit disciplinam. Pulchre, ut ante iam dixi, nequaquam populum suum, sed gentem uocat. Quod licet et in tempore Prophetarum ex parte sit factum, et in umbra precesserit et in imagine; tamen plenius completur in Christo, quando noluerunt recipere disciplinam, et uocem sui Domini contempserunt. Unde eleganter infertur: Periit fides, que proprie Christianorum est; et ablata est de ore eorum: omnis uidelicet Filii Dei, fideique confessio.

 Tonde capillum tuum, et proiice, et sume in directum  planctum: quia proiecit Dominus, et reliquit generationem furoris sui. Et Iob, audita filiorum et filiarum morte, capillos  legimus totondisse : et apud ueteres hec erat omnium consuetudo lugentium tondere cesariem. At nunc e contrario comam demittere, luctus indicium est. Omnis 897 autem planctus et Lamentatio prophetalis idcirco assumitur: quia proiecit Dominus, et reliquit generationem furoris sui. Haud dubium quin populum significet Iudeorum. Et proprie hoc ad Christi tempora referendum, quando perit fides, et ablata est de ore populi Dominum blansphemantis.

  Quia fecerunt filii Iuda malum in conspectu meo [uulg. oculis meis], dicit Dominus: posuerunt offendicula sua in domo, in qua inuocatum est nomen meum, ut polluerent eam. Et edificauerunt excelsa  Topheth, que est in ualle filii Ennom, ut incenderent filios suos, et filias suas igne: que non precepi, nec cogitaui in corde meo. Quod in Templo Dei filii Iuda statuam Baal posuerint, in Ezechielis principio discimus. Excelsa autem, que Hebraice appellantur BAMOTH , siue aram Topheth, que est in ualle [a 1Kb] filiorum Ennom, illum locum significat, qui Sile fontibus irrigatur; et est amenus atque nemorosus, hodieque hortorum prebet delicias. Hic autem gentilitatis error omnes prouincias occupauit, ut ad capita montium lucosque amenissimos  uictimas immolarent, et omnis praue superstitionis religio seruaretur. TOPHETH  lingua Hebrea interpretatur latitudo: scriptumque fertur in libro Iosue filii Nun de hoc loco, qui est in ualle filiorum Ennom, et Hebraice dicitur GEENNOM [b 9Kb] Ge:  quippe , hoc est, uallem: et ENNOM , uel hominis nomen, uel gratiam sonat. Traduntque Hebrei ex hoc loco appellatam Gehennam, quia scilicet omnis populus Iudeorum ibi perierit, offendens Deum. In quo loco etiam filios suos igne idolis consecrarint, siue holocaustum obtulerint, que non preceperit eis, nec ulla Legis iusserit sanctione . Quod si Iephte obtulit filiam suam uirginem Deo, non sacrificium placet, sed animus offerentis . Neque enim si canis, aut  asinus, aut immundum quodlibet animal primum occurrisset patri a cede hostium reuertenti, Deo illud offerre debuerat.

 Ideo ecce dies uenient, dicit Dominus, et non dicetur amplius, Topheth, et uallis filii Ennom, sed uallis interfectionis: et [c 1Kb] sepelientur in Topheth, eo quod non sit locus. Et erit morticinum populi huius in cibum uolucribus celi, et bestiis terre: et non erit qui abigat. Tempus obsidionis significat, quod ab anno nono Sedechie regis usque ad annum undecimum perpessi sunt ; et 898 quod nequaquam uocetur uallis ipsa gehennom, hoc est, uallis Ennom, siue filiorum Ennom: sed ob interfectionem plurimorum, uallis occisionis. Tanta autem cedes erit, ut in loco prius religionis, sepulcra  sint innumerabilia: et quos sepelire non potuerint, lacerentur ab auibus, et a bestiis deuorentur. Nullusque sit qui abigat, similia metuens, et humandi uictus officiis. Manifesta transcurrimus, ut sicubi locus fuerit, in obscuris moremur. Ipsius enim libri magnitudo fastidium potest facere legentibus, quanto magis si a nobis latius disseratur.

 Et quiescere faciam de urbibus Iuda, et  de plateis Ierusalem uocem gaudii, uocem letitie, et uocem sponsi, et uocem sponse. In desolationem enim erit terra. Cum locus idololatrie uersus fuerit in sepulcra: ut ubi Deum offenderant, ibi eorum inhumata iaceant cadauera, de urbe quondam [Al. que quondam] Ierusalem et de ceteris urbibus, que sub illius ditione erant, auferetur omnis letitia, et merore, gemituque et desolatione omnia complebuntur.

 In tempore illo, ait Dominus, eiicient ossa regis Iuda, et ossa principum eius, et ossa Sacerdotum, et ossa Prophetarum, et ossa eorum, qui habitauerunt Ierusalem, de sepulcris suis. Et expandent [uulg. pandent] ea ad solem et lunam, et ad omnem militiam celi, que dilexerunt, et quibus  seruierunt, et post que ambulauerunt, et que quesierunt, et adorauerunt. Non colligentur, et non sepelientur; in sterquilinium super faciem terre erunt. Et eligent magis mortem quam uitam omnes qui residui fuerint de cognatione hac pessima, in uniuersis locis que derelicta sunt, ad que eieci eos, dicit Dominus exercituum. Omnia que prophetalis sermo describit, nostro tempore cernimus accidisse: non uni Ierusalem, que ista perpessa est a Chaldeis atque Romanis, sed uniuerso orbi: ita ut lacryme aruerint, et uniuersa completa sint ossibus mortuorum. Et quia solebant iuxta antiquum morem, aurum, et [d 1Kb] quedam ornamenta uel mulierum uel uirorum in sepulcris condere, hec quoque frangebat et effodiebat auaritia, ut celo et luci proderentur. Et ideo primum regum Iuda, et  principum eius, Sacerdotum quoque et Prophetarum, et uniuersi populi, qui fuerant in Ierusalem, ossa de tumulis proferebantur, patentia soli et lune, et omnium stellarum aspectui: ut quibus seruierant, 899 derelicto Deo, eorum paterent aspectibus: et consumpta in sterquilinium et cineres soluerentur. Si quis autem de multitudine potuisset effugere, ad quecumque loca uenisset, mortem preferret uite: et remedium infelicis anime putaret interitum.

 Et dices ad eos: Hec dicit Dominus: numquid qui cadet [Al. cadit], non resurget? Et qui auersus est, non reuertetur ? Post tanta mala ad penitentiam prouocat eos qui potuerint remanere: siue prius quam ueniant que minatus  est, hortatur ad conuersionem, et dat locum penitentie. Quod autem iuxta Hebraicum scriptum est: Et qui auersus est, non auertetur, illud significat quod qui a Deo auersatus est, si uoluerit ad meliora conuerti, possit et Dei furorem ad meliora conuertere, et uenienti obsistere, et plagas precibus euitare.

 Quare ergo [e 1Kb] auersus est populus iste in Ierusalem auersione contentiosa? apprehenderunt  mendacium, et noluerunt reuerti. Quanto, inquit, magis ego ad penitentiam prouocaui, tanto illi plures recesserunt a me non tam peccandi studio, quam me superandi. Apprehenderunt enim fortiter mendacium, uel idola, uel praua queque ueritati iustitieque contraria, et noluerunt reuerti. Non dixit: non potuerunt; sed omni studio iniqua sectati sunt.

 Attendi et auscultaui: nemo quod bonum est, loquitur. Nullus est qui agat penitentiam super peccato suo, dicens: quid feci? Omnes conuersi sunt ad cursum suum, quasi equus impetu uadens ad prelium. Reuocati ad penitentiam, audire contemnunt: nec sufficit eis contra Dominum deliquisse, et locutos esse blasphemiam: sed omnes instar equorum, et feruido cursu ad prelium ruentium, non recogitant  super peccato suo, nec dicunt, quid feci? Per que intelligimus, uel de omni genere humano ista dici, quia pronum sit ad uitia, uel de tempore Saluatoris, quando omnes declinauerunt [a 1Kb] simul inutiles facti sunt: non fuit qui faceret bonum, non fuit usque ad unum . Unde et ipse mystice clamitat [Al. clamauit]: Saluum me fac, Domine, quoniam defecit sanctus . Sin autem hec ita se habent, ubi sunt qui in nostra dicunt positum esse uoluntate, omni carere peccato? Nemo, inquit, quod bonum est loquitur : quia etiam pro otioso uerbo reddituri sumus rationem in die iudicii.

900  Miluus in celo cognouit tempus suum: turtur et hirundo et ciconia custodierunt tempus aduentus sui: populus autem meus non cognouit iudicium  Domini. Pro miluo quem interpretatus est Symmachus, LXX et Theodotio ipsum uerbum Hebraicum posuere ASIDA , Aquila, [b 1Kb] herodium. Rursum pro hirundine, Symmachus, cicadam transtulit, que Hebraice dicitur SIS . Pro eo autem quod nos posuimus ciconiam, et Aquila et Symmachus ita ut in Hebreo scriptum est, AGUR  transtulerunt: pro quo Septuaginta, agri passeres interpretati sunt. Unus autem atque idem sensus est, qui et in Isaie principio ponitur: Agnouit bos possesorem suum, et asinus presepe domini sui: Isrel autem me non cognouit, et populus meus non intellexit ; quod etiam parue aues sua norint tempora, et sciant quando ad calida festinantes loca, rigorem hyemis debeant declinare: et rursus ueris principio  ad solitas uenire regiones. Celum autem hic [c 1Kb] pro ere qui supra est, debemus accipere.

 Quomodo dicitis, sapientes sumus, et Lex Domini nobiscum est? uere mendacium operatus est stylus mendax scribarum. Ad scribas loquitur et Phariseos, qui Legis iactant notitiam, et scribentes scribunt iniquitatem. Quodque ait:

 Confusi sunt sapientes, perterriti et capti sunt. uerbum enim Domini proiecerunt, et sapientia nulla est in eis: Non quo sapientes sint qui ista faciunt; sed sapientes uocat, ut sub iudicio condemnentur:  et e contrario sapientia eorum conuincatur stultitia, dicente Paulo apostolo: Qui doces alium, teipsum non doces ? Et quia uerbum Domini proiecerunt: ideo nulla sapientia est in eis. Frustra igitur iactant Legis scientiam, qui doctrinam operibus destruunt.

 Propterea dabo mulieres  eorum externis [Al. exteris]: agros eorum heredibus: quia a minimo usque ad maximum, omnes auaritie student; a propheta usque ad sacerdotem, cuncti faciunt mendacium . Et sanabant contritionem filie populi mei ad ignominiam, dicentes: Pax, pax, cum non esset pax. Receperunt mercedem operum suorum: ut qui uerbum Domini proiecerunt, ipsi abiicerentur ab eo. Uxores, inquit, eorum, et possessiones  tradam hostibus. Et ne mea crudelis putetur esse sententia, causas auditor agnoscat: A minimo usque ad maximum, 901 omnes auaritie student . Radix est enim omnium malorum auaritia. A propheta usque ad sacerdotem, qui alios peccantes prohibere deberent, primi sceleribus subiacent: et cuncti uel iniqua faciunt, dum aliena diripiunt: uel certe mendacium, ut non sit ueritas in ore eorum. Et post ista quasi boni medici, aliena uulnera uerbis sanare cupiebant, qui ipsi erant omnium flagitiorum confossi uulneribus. Hec quotidie in nostro quoque populo cernimus, dicente beato Paulo apostolo: Qui predicas non furandum, furaris , et reliqua. Qui cum peccatores et diuites uiderint, sanare cupiunt contritionem filie populi Dei, hoc est, Ecclesie;  in ignominiam uel eorum qui decipiuntur, uel eorum qui alios decipiunt, ut dicant omni facinore [Al. factione] coopertis: pax, pax, cum nulla sit pax, et bellum eis immineat peccatorum.

 Confusi sunt, quia abominationem fecerunt: quinimmo confusione non sunt confusi, et erubescere nescierunt. hoc est legendum, ut sit sensus: Erubuerunt in sceleribus suis, et intellexerunt abominationes quas operati sunt? Nequaquam, sed in tantam erupere amentiam, ut nec confusione cuperent emendare uitia, nec spe uenie sua scelera confiteri.

Idcirco cadent inter corruentes [Al. ruentes]: in tempore uisitationis sue corruent, dicit Dominus. Hec sunt premia eorum qui erubescere nescierunt: ut  quorum dignitas erat excelsior populis, ruinis populi miscerentur. A minimo enim usque ad maximum, omnes a uaritie student, et a propheta usque ad sacerdotem cuncti faciunt mendacium: uisitationes autem tempus, propinqua captiuitas est.

 Congregans congregabo eos, dicit Dominus. Non est uua in uitibus, et non sunt ficus in ficulnea: folium defluxit, et dedi eis que pretergressa sunt. Quod sit tempus uisitationis, in quo corruent delinquentes, manifestius docet, dicens: Congregans congregabo eos. Haud dubium quin in Ierusalem, ut obsideantur a  Chaldeis longo tempore, et famis sustineant mala. Cum, inquit, tempora pretereant, et estati succedat autumnus, et hyeme arborum cadant folia, uidebitis cuncta de longe, et ex his non capietis cibos. Non est enim uua in uitibus uobis, qui fructus uitium non sumitis [Al. sumetis]: et non sunt ficus in ficulnea obsesso populo, qui suarum 902 arborum poma cernit ab hostibus [a 1Kb] deuorari. Folia, inquit, defluent estate autumnoque transactis. Dedi enim eis que preterire cernerent; et maiori dolore amitterent rerum omnium abundantiam, quam eis tangere non licebat.

 Quare sedemus? Conuenite, et ingrediamur [Al. intremus] ciuitatem munitam , et sileamus ibi , quia Dominus noster [b 13Kb] silere nos fecit, et potum dedit  nobis aquam fellis. Peccauimus enim Domino, exspectauimus pacem, et non erat bonum: tempus medele, et ecce formido. uox populi respondentis inducitur, et sua uitia confitentis, et cohortantis se mutuo, ut ciuitates ingrediantur munitas [Al. muratas], siue unam ciuitatem Ierusalem: iam enim cetere capte fuerant. Et sileamus, inquit, ibi, quia Dominus noster silere nos fecit: non enim habemus fiduciam deprecandi, siue abiiciamur ibi, siue proiiciamur instar stercoris. Ipse potauit nos aqua fellis: quia dulcem in amaritudinem conuertimus Deum. Et ut tales biberemus aquas, causa perspicua est: Peccauimus enim Domino, et exspectauimus pacem, qui nichil boni operis leceramus: putabamusque nobis tempus adesse medicine, cum formidine atque terrore omnia complerentur.  Personarum mutatio et maxime in Prophetis, difficilem intellectum facit: que si suis locis et causis temporibusque reddantur, plana fient que uidebantur obscura.

 A Dan auditus est fremitus equorum eius, a uoce hinnituum pugnatorum eius  commota est omnis terra. Et uenerunt et deuorauerunt  terram et plenitudinem eius, urbem et habitatores eius. Non igitur, ut supra LXX transtulerunt, dixit populus: Ingrediamur ciuitates munitas, sed ciuitatem munitam, ut significet Ierusalem. Denique et nunc infert: urbem et habitatores eius. Describitur autem a Dan per Phenicem ueniens cum exercitu Nabuchodonosor, in quo loco fluuius Iordanis oritur, et que LXX futura,  Hebraicum pro ueritate rei, iam facta commemorat.

 Quia ecce ego mittam uobis serpentes regulos  quibus non est incantatio. Et mordebunt uos, ait Dominus, [c 1Kb] insanabiliter, cum dolore cordis uestri deficietis. Qui sunt illi, qui ueniunt a 903 Dan, et quorum auditus est fremitus, et qui terram  omnem ad solitudinem redegerunt, sub alia figura idem prophetalis sermo demonstrat, serpentes eos appellans pessimos, siue mortiferos: et ut Aquila transtulit, regulos, qui appellantur Hebraice SAPHPHONIM . Pro quo quid sibi uoluerit secunda eius Editio, ut speculatores diceret, non intelligo, nisi forte ob uerbi similitudinem. Quibus non est, ait, incantatio. Frustra enim ad Deum preces fundunt, aduersus serpentem antiquum colubrum tortuosum, qui Dei precepta contempserint. Utamur hoc loco aduersus eos, qui Saluatoris eloquia contemnentes, traduntur aduersariis potestatibus.

 Dolor meus super dolorem, in me cor meum merens. Pro quo, ut supra diximus, LXX superiori sententie, que dicta sunt copularunt, ut ponerent:  Et mordebunt uos, ait Dominus, insanabiliter: cum dolore cordis uestri deficietis. In Hebraico autem non tam dolor est, qui Grece dicitur , quam quod nos interpretari possumus rictum oris dolore contracti et habentem risus similitudinem. autem hec ex persona Dei legenda sunt, plangentis euersionem Ierusalem, et eius miserias non ferentis.

 Ecce uox clamoris filie populi mei de terra longinqua. Fletum describit et ululatum urbis Ierusalem ingressis hostibus.

Numquid Dominus non est Sion, aut rex eius non est in ea? Siue, Dominus ipse est rex. Aut certe Dominus ad Patrem, rex refertur ad Filium, iuxta illud quod sub nomine Salomonis scribitur: Deus, iudicium  tuum regi da, et iustitiam tuam filio regis . Cur [Al. Ut] autem uox clamoris sit in Ierusalem, et clamor ipse ueniat de terra longinqua, causa manifesta est, quod Dominus non sit in ea, et rex illius recesserit ab illa.

Quare ergo me ad iracundiam concitauerunt in sculptilibus suis, et in uanitatibus alienis? Recessit autem, inquit, ab eis Dominus; quia me, qui Dominus et rex illorum eram, idolorum cultu ad iracundiam prouocauerunt.

 Transiit messis, finita est estas: et nos saluati non sumus. Rursum populus loquitur, qui in Ierusalem diuturna obsidione conclusus est, quia mutata sint tempora, et anni circulus euolutus sit, et omnis eorum spes irrita fuerit, atque transierit.

  Super contritione filie populi mei contritus sum, 904 et contristatus: stupor obtinuit me: Respondit Deus, quod in afflictione Ierusalem ipse uideatur afflictus, et in humanam similitudinem stupore conteratur.

 Numquid resina non est in Galaad, aut medicus non est ibi? Quare igitur non est obducta  cicatrix filie populi mei? Non solum in presenti loco, sed et in multis aliis testimoniis Scripturarum, inuenimus resinam Galaad pro penitentia poni, atque medicamine, mirarique nunc Deum, quare uulnera Ierusalem nequaquam curata sint, et necdum cicatrices obduxerint cutem, eo quod non sint prophete, nec sacerdotes, quorum debeant curari medicamine.

 Qais dabit capiti meo aquam, et oculis meis fontem lacrymarum, et plorabo die ac nocte interfectos filie populi mei. Si totus, inquit, uertar in fletum, et nequaquam gutte sint lacrymarum, sed abundantia fluminis, tamen interfectos filie populi mei digne flere non potero. Tanta enim sunt mala, ut omnem dolorem sui [Al. sua] uincant magnitudine. Hoc autem tam ex Prophete, quam ex  Domini persona intelligi potest.

 Quis dabit me in solitudine diuersorium [Al. in diuersorio] uiatorum, et derelinquam populum meum, et recedam ab eis? LXX: Quis det mihi in solitudine mansionem nouissimam, ut relinquam populum meum, et recedam ab eis? Melius, inquit, est habitare in extrema solitudine, quam inter tanta hominum scelera commorari. Unde et Saluator in Euangelio loquebatur: Usquequo sustinebo uos? Et in alio loco scriptum est: In tempore illo qui intelligit [Al. intelliget], sedebit et tacebit: quoniam tempus pessimum est .

 Quia omnes adulteri sunt, cetus preuaricatorum. Et extenderunt linguam suam quasi arcum mendacii, et non ueritatis: confortati sunt in terra, quia  de malo in malum [a 1Kb] egressi sunt, et me non cognouerunt, dicit Dominus. De malo ad malum transeunt peccatores, quando idolum mutant idolo, et de peccatis ad peccata transcendunt, uel certe de obsidionis malo transeunt ad captiuitatem. Et de Sanctis quidem dicitur: Ibunt de uirtute in uirtutem . De peccatoribus uero: De malo in malum egressi sunt. Causaque omnium miseriarum, quia non cognouerunt Dominum, cetusque sit preuaricantium, et armantium linguam suam instar extenti arcus in blasphemiam; confortatique sunt in terra, ut mereantur audire: Terra es, et in terram ibis .

905  Unusquisque se a proximo suo custodiat: et in omni fratre suo non habeat fiduciam, quia omnis frater supplantatione supplantabit [Al. supplantat  et incedit], et omnis amicus fraudulenter incedet; et uir fratrem suum deridebit, et ueritatem non loquentur. Docuerunt enim linguam suam loqui mendacium , ut unique agerent, laborauerunt . Habitatio tua in medio doli, in dolo ; renuerunt  scire me, dicit Dominus. Hoc loco utendum est in tempore persecutionis et angustie, quando aut rara, aut nulla fides est: quando nec fratri nec proximo credendum est, et inimici hominis domestici  eius : quando iuxta Euangelium: Tradet pater filium, et filius patrem, et diuidentur duo in tres, et tres in duo. Quodque infert, Docuerunt linguam suam loqui mendacium, siue didicit lingua eorum loqui mendacium , ostendit consuetudinem mentiendi quodammodo in naturam uerti: studioseque eos agere, ut agant iniqua. Quodque sequitur, Habitatio tua in medio doli, in dolo, proprie ad Prophetam sermo dirigitur, quod habitet in medio populi mentientis; siue ut Septuaginta transtulerunt: Usura super usuram, et dolus super dolum: et quod quotidie augeant scelera, et nequaquam eos prioris facti peniteat, sed nouis preterita cumulent. Hec facientes, omni agunt [Al. agant] studio, ut nesciant Dominum, qui hec non facienda  precepit.

 Propterea hec dicit Dominus exercituum: Ecce ego conflabo  et probabo eos. Quid enim aliud faciam a facie filie populi mei ? Quotiescumque angustiis subiacemus, mala recipimus a Deo, et examinamur persecutionibus, ut quidquid in nobis adulterine materie est, tribulationum et miseriarum exuratur [Al. excoquatur] ardoribus: Argentum enim Domini igne examinatum, probatum terre, purgatum septuplum .

 Sagitta uulnerans lingua eorum, dolum locuta est: in ore suo pacem cum amico suo loquitur, et occulte ponit ei insidias. Numquid super his non uisitabo, dicit Dominus: aut in gente huiuscemodi  non ulciscetur anima mea? Omnis hereticus qui corda uulnerat audientium et nescientium scriptum: Omni custodia serua cor tuum , sagittam possidet uulnerantem, et in dolo loquitur. Cumque ore suo pacem proximo repromittat, occulte tendit insidias. 906 Sequentibus autem uersiculis, in quibus dicit: Numquid super his non uisitabo, dicit Dominus: aut in gente huiuscemodi non ulciscetur anima mea? crebro in hoc Propheta abutitur, ut cum singula malorum operum enumerarit, inferat se iuste facere quod facit [Al. faciat].

 Super montes assumam  fletum et lamentum, et super speciosa  deserti planctum: quoniam incensa sunt  eo quod non sit uir  pertransiens, et  non audierunt uocem possidentis , a uolucre celi usque ad pecora migrauerunt et recesserunt. Superueniente Babylonio exercitu, et cuncta uastante, solitudo prouincie prophetatur, quod planctus in montibus, fletus sit in deserto, siue in semitis solitudinis, quod uniuersa defecerint atque succensa sint, et nullus sit qui per terram gradiatur, cesis omnibus, nichilque remanserit, quod spirare possit et uiuere. Unde pro possidente, LXX transtulerunt substantie, que Hebraice dicitur MACNE : et substantia hic non pro , hoc est, essentia accipitur, sed pro opibus, atque diuitiis. Quodque infert:  A uolucre celi usque ad pecus recesserunt et abierunt, hoc ostendit quod sepe diximus, iram Dei uniuersa sentire, et non solum aues eris, sed et pisces aque deficere. Iuxta tropologiam fletus assumitur super montes, et lamentatio super speciosa deserti, quando principes peccant Ecclesie, [a 1Kb] et nichil in ea inuenitur substantie Dei, nec auditur uox Domini Ecclesiam possidentis, per sanctos et apostolicos uiros; et a uolucre celi usque ad pecora, ab his uidelicet, qui possunt in sublime ascendere, usque ad irrationales et simpliciores quosque qui recesserunt [Al. recesserint] a conciliabulo Dei.

 Et dabo Ierusalem in aceruos arene  et in cubilia draconum, et ciuitates Iude dabo in desolationem; eo quod non sit  habitator. Cum ecclesiastici uiri et doctores quique defecerint, tunc datur Ierusalem in transmigrationem, siue in aceruos arene, ut hereticus in ea sermo preualeat, et efficiatur cubile draconum, et ciuitates illius redigantur in solitudinem, nec sit in ea diuini sermonis habitatio, et ille qui dicit: Inhabitabo et inambulabo in eis, et ero Deus eorum .

 Quis est uir sapiens qui intelligat hoc, et ad quem uerbum oris Domini fiat, ut annuntiet istud: quare periit terra, et exusta est quasi desertum, eo quod non sit qui pertranseat? 907 Et dixit Dominus: Quia dereliquerunt legem meam quam dedi eis, et non audierunt uocem meam, et non ambulauerunt in ea, et abierunt post prauitatem cordis sui,  et post Baalim, quos didicerunt a patribus suis. Interrogat Propheta, si quem sapientium in Ierusalem ualeat reperire, et eorum ad quos fiat sermo Dei, et qui possint annuntiare Domini uoluntatem, et causas reddere cur Iudea redacta sit in solitudinem, et omnibus interfectis, nullus remanserit qui per eam transeat. Et inducit Dominum respondentem, causasque reddentem: quia dereliquerint Legem eius quam dederat eis, nec audierint uocem eius, nec fecerint que precepta sint; sed abierint post prauitatem cordis sui. Ergo non in nostra uoluntate, sed in Domino confitendum est. Prauum enim cor in omnibus . Et, De corde nostro exeunt pessime cogitationes . Et post Baalim, inquit, abierunt, quos didicerunt a patribus suis.  Baal idolum Sidoniorum est, et est numeri singularis Baalim uero pluralis numeri. Ergo nec parentum nec maiorum [Al. malorum] error sequendus est: sed auctoritas Scripturarum, et Dei docentis imperium.

 Idcirco hec dicit Dominus exercituum Deus Isrel: Ecce ego cibabo [b 1Kb] eos, populum istum absinthio , et potum dabo eis aquam fellis, et dispergam eos in gentibus, quas non nouerunt ipsi et patres eorum: et mittam post eos gladium, donec consumantur. Potest et de uicino tempore  prophetari, quando capti sunt a Chaldeis: et proprie de hoc tempore, quando dispersi sunt in gentibus, quas non nouerant ipsi, et patres eorum: et in toto orbe diuisi, cibatique sunt absinthio, siue necessitatibus et angustiis. Et acceperunt potum aquam fellis, quod aut malorum significat magnitudinem, et sempiternum captiuitatis iugum: aut certe per ignorantiam legis Dei, pro Christo Antichristum suscepturi sunt. Mittitur autem gladius post eos, ut usque ad interitum consumantur. uel certe gladius qui eos diuidat, et non patiatur in malum habere consensum, ut dispereant in eo quod mali sunt.

 Hec dicit Dominus exercituum: contemplamini  et uocate lamentatrices,  et [Al. ut] ueniant: et ad eas que sapientes sunt, mittite, et properent , festinent, et assumant super nos  lamentum: et deducant 908 oculi nostri  lacrymas, et palpebre nostre  defluant aquis: quoniam uox lamentationis audita est de Sion . Propter futuram captiuitatem et euersionem Ierusalem, lamentatrices uocari iubet, que solent in luctu, uoce flebili et lacertos manibus uerberantes, ad lacrymas populum prouocare. Hic enim mos usque hodie permanet in Iudea, ut mulieres sparsis crinibus nudatisque pectoribus, uoce modulata omnes ad fletum concitent. Se autem iungit Deus compatientis affectu, siue Propheta; ut quidquid populus sustinet, ipsum sustinere et sentire se dicat. Quod  autem infert: Quia uox lamentationis audita est de Sion, statim sequitur que ista sit uox.

 Quomodo uastati sumus, et confusi uehementer? Quia dereliquimus terram, quoniam deiecta sunt  tabernacula nostra. uox ista est lamentantium Sion: quomodo uastati sumus, et confusi uehementer? Statimque sibi ipsi respondent, et causas sue uastationis exponunt dicentes: Quia dereliquimus terram, nostro uitio atque peccato: et deiecta sunt tabernacula nostra, que quasi pretereuntes quondam possidebant. Dicant hoc et in persecutione quondam credentium turbe: quoniam idcirco uastate sunt atque confuse, quia dereliquerint terram Domini, et deseruerint tabernacula sua.

 Audite ergo, mulieres, uerbum Domini,  et assumat auris uestra sermonem oris eius, et docete filias uestras lamentum, et unaqueque proximam suam planctum. Quia ascendit mors per fenestras nostras, ingressa est domos [Al. domus] nostras: disperdere paruulos de foris, iuuenes de plateis. In superiori capitulo dixerat: uocate lamentatrices et ueniant, et ad eas que sapientes sunt, mittite, et properent: nunc quasi presentibus loquitur, in condemnationem sacerdotum atque doctorum et uirorum omnium: ut illis cessantibus a doctrina, iste audiant  uerbum Domini, et assumant sermones oris eius, doceantque filias et proximas suas planctum causasque lacrymarum: Quia ascendit mors per fenestras nostras: ingressa est domos nostras. Quod quamquam et spiritualiter possit intelligi, eo quod per omnes sensus ad anime interitum mors intreat peccatorum; tamen et de Babyloniorum impetu intelligi potest: quod tanta sit fortitudo et uelocitas preliandi, ut non exspectent 909 reserare fores; sed et per fenestras et tecta conscendant, ut domos uastent Ierusalem. Pereunt autem paruuli qui foris sunt, et egrediuntur de Ierusalem; et iuuenes, ad quos scribit et Ioannes, qui non ingrediuntur per arctam et angustam uiam, que ducit ad uitam; sed ambulant per plateas, de quibus scriptum est: Quam  lata et spatiosa uia que ducit ad mortem .

 Loquere hec, dicit Dominus, et cadet morticinium hominis  quasi stercus super faciem regionis  et quasi fenum post tergum metentis, et non est qui colligat. uerbum Hebraicum, quod tribus litteris scribitur DALETH, BETH, RES , pro consequentia et legentis arbitrio si legatur DABAR , sermonem significat; si DEBER, mortem; si [a 1Kb] DABER, loquere. Unde et LXX et Theodotio iunxerunt illud preterito capitulo, ut dicerent: [b 1Kb] Disperdent paruulos de foris, iuuenes de plateis morte. Aquila uero et Symmachus transtulerunt , id est, loquere: ut imperet Deus Prophete loqui que sequuntur: Hec dicit Dominus, et reliqua. Et est  sensus: Cum ascenderit mors per fenestras nostras, et ingressa fuerit domos Ierusalem, et paruuli, iuuenesque de foris perierint in plateis: tunc erit morticinium eorum, siue cadauera mortuorum, quasi sterquilinium super faciem terre, et quasi stipula, que post tergum metentium dimittitur, et ut inutilis non colligitur. Per que ostendere uult, tantam in Ierusalem et circa urbem cedem futuram, ut nullus sit qui sepeliat corruentes.

 Hec dicit Dominus: Non glorietur sapiens in sapientia sua, et non glorietur fortis in fortitudine sua, et non glorietur diues in diuitiis suis. Sed in hoc glorietur, qui gloriatur scire  et nosse me: quia ego sum Dominus, qui facio misericordiam, et iudicium, et iustitiam in terra. Hec enim  placent mihi  dicit Dominus. Omnis hominum aufertur superbia, dum sapientia, fortitudo et opes eorum reputantur in nichilum, et ista est sola gloriatio, ut sciat et intelligat quod ipse sit Dominus, qui facit misericordiam et iudicium et iustitiam super terram: quod omnia Dei prouidentia et iustitia gubernentur: et que nobis uidentur non habere rationem, iustitie plena sint atque rationis. 910 Hec enim sola placent Deo,  et in his uoluntas illius est. Ubi sunt ergo qui dicunt hominem proprio regi [c 1Kb] posse arbitrio, et sic datam liberi arbitrii potestatem, ut Dei misericordia tollatur atque iustitia? Unde et Apostolus, assumens hoc testimonium, ponit exemplum: Qui gloriatur, in Domino glorietur .

 Ecce dies ueniunt, dicit Dominus, et uisitabo super omnem qui circumcisum habet preputium, super Aegyptum, et super Iudam, et super Edom, et super filios Ammon, et super Moab, et super omnes qui attonsi sunt in comam, habitantes in deserto, quia omnes gentes habent preputium. Omnis autem domus Isrel incircumcisi sunt corde. Multarum ex quadam parte gentium, et mxime que Iudee Palestineque confines sunt, usque hodie populi circumciduntur,  et precipue Aegyptii, et Idumei, Ammonite, et Moabite, et omnis regio Sarracenorum, que habitat in solitudine, et de quibus dicitur: Super omnes qui attonsi sunt in comam habitantes in deserto. Non igitur gloriari debet Iuda, qui mixtus est cum gentibus suprascriptis, eo quod preputium non habeat, sed ex Lege Dei circumcisus sit, cum et alii hec faciant qui Legis mandata non seruant, et ignorant Deum Isrel. Nec prodest circumcisio, que in signum data est, nisi mandata Domini compleantur; sicut et come, que gentem significant, non [d 1Kb] robora corporum et fortitudinem pugnatorum. Quodque sequitur: Omnes gentes habent preputium: omnis autem domus Isrel incircumcisi sunt corde, hunc habet sensum: Cum preter Aegyptios, Idumeos, Ammonitas,  et Moabitas, Ismelitas in solitudine commorantes, quorum plerumque pars circumcisa est, omnes alie nationes in toto orbe incircumcise sint carne; omnis domus Isrel incircumcisa est corde, non carne: que incircumcisio ducit ad mortem. Illa enim carnis, hec spiritus est.

 Audite uerbum, quod locutus est Dominus super uos, domus Isrel. Hec dicit Dominus: Iuxta uias gentium nolite discere, et a signis celi nolite metuere, que timent gentes: quia leges populorum uane sunt. Proprie aduersus eos loquitur, qui uenerantur celestia, et que in signa sunt posita annorum, temporum, mensium, et dierum, ab his estimant regi humanum genus, et ex causis celestium terrena moderari. 911 Quodque ait: Leges,  siue legitima, populorum uane [Al. uana] sunt, omnem humanam sapientiam futilem esse demonstrat, et nullam in se habere utilitatem.

 Quia lignum de saltu precidit, opus manuum artificis in ascia: argento et auro decorauit illud, clauis et malleis compegit, ut non dissoluatur . In similitudinem palme fabricata sunt, et non loquentur: portata tollentur [Al. tolluntur], quia incedere non ualent. Nolite ergo timere ea,  quia nec male facere possunt, nec bene. Descriptio idolorum que uenerantur gentes. Lignum, inquit, de saltu precidit. Materia ergo idolorum uilis atque corruptibilis: Opus manuum artificis. Cum artifex mortalis sit, mortalia ergo et illa que fabricatur [Al. fabricantur]. Argento et auro decorauit illud, ut fulgore utriusque materie decipiat simplices. Qui quidem error ad nos usque transiuit, ut religionem in diuitiis arbitremur. Clauis et malleis compegit, ut non dissoluatur, siue ut non moueatur. Quanta idolorum potentia, que stare per se nequeunt, nisi clauis et malleis compingantur! In similitudinem palme fabricata, habent pulchritudinem metallorum et picture arte decorata sunt: sed utilitatem non possident, qua prebeant aliquos fructus artifici. Et non  loquentur. Nihil enim in se uitale habent. De quibus scriptum est: Os habent, et non loquentur; aures habent, et non audient. Portata tollentur . Fortior ille qui portat, quam illa que portantur; immo in illo sensus est, in hoc figura sine sensu. Nolite ergo timere ea, quia nec bene facere possunt, nec male. Solent enim plerique gentilium demones colere, ne noceant, et alios exorare ut prestent benecia: Unde et illud uirgilianum est :

Nigram hyemi pecudem, zephyris felicibus albam.
Quidquid de idolis diximus, ad omnia dogmata que sunt contraria ueritati referri potest. Et ipsi enim ingentia pollicentur, et simulacrum uani cultus de suo corde confingunt. Iactant grandia et ad decipiendos  simplices quosque, quasi aureis sensibus et eloquiis argenti splendore fulgentibus, imperitorum obstringunt aciem, et a suis inuentoribus sublimantur, in quibus nulla est utilitas, et quorum cultura proprie gentium est, et eorum qui ignorant Deum.

 Non est similis tui, Domine: magnus tu, et magnum nomen tuum in fortitudine. Quis non timebit te, o rex gentium? Tuum 912 est enim decus inter cunctos sapientes gentium, et in uniuersis regnis eorum nullus est similis tui. Pariter [a 1Kb] fatui et sapientes probabuntur, doctrina uanitatis eorum lignum est. Argentum inuolutum  de Tharsis affertur, et aurum de Ophaz, opus artificis et manus erarii. Hyacinthus et purpura indumentum eorum: opus artificum  uniuersa hec. Dominus autem  Deus uerus est: iste Deus uiuens et rex [Al. ipse] sempiternus. Ab indignatione eius commouebitur terra, et non sustinebunt gentes comminationem eius. Hec in LXX non habentur, sed de Theodotionis Editione in plerisque addita sunt, et cum iuxta litteram uideantur perspicua, iuxta anagogen magnam habent difficultatem. Nullus enim similis est Deo uero, eorum deorum qui heretica arte finguntur. Omnes timebunt eum, quia rex gentium est. Principium enim  sapientie timor Domini : et de eo proficimus ad caritatem ueram. Tuum est, inquit, decus. In ueritate decor, in mendacio turpitudo: quamuis heretici iuxta sapientiam mundi, que destruetur, sibi sapientes esse uideantur; tamen in omnibus regnis, quibus lacerant Ecclesiam, nullus est similis tui, dicente sermone diuino: Perdam sapientiam sapientium, et prudentiam prudentium reprobabo . Simul sapientes et fatui sunt. Doctrina eorum pro qualitate ingenii, uel uilis est, et ligno comparatur, uel similis argento propter eloquii uenustatem. Affertur de Tharsis. Tharsis uel regio Indie est, ut Iosephus, uel certe omne [b 1Kb] pelagus Tharsis appellatur, et celi habet similitudinem; et tamen inuoluta est uerborum artificio, siue producta.  Si enim uoluerit decipere, non poterit. Et aurum de Ophaz. Septem nominibus apud Hebreos appellatur aurum, quorum unum OPHAZ  dicitur, quod nos dicere possumus obryzum, ut splendeat in superficie idolorum, quod intrinsecus lignum est uilisque materie. Hyacintho operiuntur et purpura, ut superficie sui oculos decipiant, dum celorum sibi colorem et regna celestia polliceatur; et tamen opera sapientium sunt uniuersa hec, qui in seculo sapientes putantur: ceterum apud Deum stulti sunt. Dominus autem Deus noster, Deus uerus est. Illa ergo uniuersa mendacia. Et ipse Deus uiuens: igitur illa mortua que finguntur. [c 1Kb] Et ille rex sempiternus. Hereticorum umbre ad tempus preualent, sed longo tempore corrumpuntur. Ab indignatione eius 913  commouebitur terra: hi qui terrena habent opera, et terrena simulacra confingunt. Et non sustinebunt gentes, nequaquam populus Domini, sed gentium multitudo, que Dei comminationem ferre non preualent.

. Sic ergo dicetis eis: Dii qui celos et terram non fecerunt, pereant de terra et de his que sub celo sunt. Falsis diis, et qui artificiose [Al. artificio] compositi sunt, ista dicenda sunt. Illi enim nec celos fecerunt, nec terram. [d 1Kb] Qui cooperatores sunt Christi, dii uocantur: et Domini, per doctrinam Ecclesiasticam, magna ex parte fabricant domum.

 Qui facit  terram in fortitudine sua, preparat orbem in sapientia sua, et in prudentia sua extendit celos. Ad uocem suam dat  multitudinem aquarum in celo, et eleuat  nebulas ab extremis terre, fulgura in pluuiam fecit, et educit uentum  de thesauris suis. Stultus factus est omnis homo a scientia sua, confusus est omnis artifex in sculptili: quoniam falsum est quod conflauit, et non est spiritus in eis: uana sunt, et [e 1Kb] opus risu dignum: in tempore uisitationis sue peribunt. Non est his similis pars Iacob. Qui enim formauit omnia, ipse est, et Isrel uirga hereditatis eius,  Dominus exercituum nomen est illi. Qui facit terram in fortitudine sua, Deus Pater est. Facit autem in fortitudine sua Domino Saluatore. Christus enim Dei uirtus et Dei sapientia . Qui ipse est et prudentia, in quo [Al. qua] extendit celum. Ipse enim dixit et facta sunt, ipse mandauit et creata sunt ; loquens ad Filium: Faciamus hominem ad imaginem et similitudinem nostram . Ad uocem suam dat multitudinem aquarum in celo. Omnis enim doctrina Domini de celestibus fluit, dicente Dauid: Pluuiam uoluntariam segregabis Deus hereditati tue et infirmata est, tu uero perfecisti eam. Et eleuat siue educit nebulas ab extremis terre . Nebule, siue nubes quibus mandauit Deus ne pluerent super Isrel imbrem , educuntur  ab extremitatibus terre, quarum una nebula loquebatur: Puto enim nos Deus Apostolos ostendit nouissimos tamquam morti destinatos, quia spectaculum facti sumus huic mundo, et Angelis, et hominibus . Fulgura in pluuiam fecit. Cum enim imber de celo uenerit doctrinarum, et arentia hominum corda satiarit, tunc coruscationes inuenies, et clara fulgura sapientie. Et educit uentos de thesauris suis; in quibus 914 sunt omnes thesauri sapientie et scientie absconditi. Stultus factus est omnis homo a scientia. Licet ille Paulus, licet Petrus, licet Moyses, et Abraham sapientes sint, ad comparationem Dei cuncta eorum sapientia in nichilum deputabitur: unde et fatuum Dei sapientius est hominibus. Confusus est omnis artifex in sculptili, qui de  suo corde simulacra confinxit: falsumque est, quod conflauit. Sin autem stultus est omnis homo a scientia; stultum est omne falsumque quod fecit . Et non est spiritus in eis. Notandum quod et in isto capitulo, uentus et spiritus, uno apud Hebreos nomine appellantur RUA ; Spiritum autem sanctificationis uocat, qui in hereticorum mentibus non potest inueniri. uana sunt et opus risu dignum. Quis enim non rideat cum hereticorum simulacra perspexerit? Aut enim rustica sunt que dicuntur, et lignum est: aut pulchro sermone composita, et reperitur argentum; aut certe de proprio simulata sensu, et frustra auri imaginem pollicentur. In tempore uisitationis sue peribunt. Ad tempus ualet heresis, ut electi quique manifesti fiant, et probati sint.  Cum autem uisitatio Dei uenerit, et oculus eius stulta perspexerit, omnia conticescunt . Non est similis his pars Iacob: eorum qui supplantauere Iudeos, et quotidie destruunt hereticos. Pars autem Sanctorum Deus est: de quo propheta dicit: Pars mea Dominus. Qui enim formauit omnia, ipse est : qui fecit omnia atque plasmauit, tam in animo, quam in corpore. Et Isrel uirga hereditatis eius. Omnis qui directus in Deo est, uel sensu cernit  Deum, sceptrum est hereditatis eius. Cuius nomen Dominus Omnipotens est, siue uirtutum: hoc enim sonat, Dominus exercituum: quod in Hebraico scriptum est, Dominus sabaoth.

 Congrega de terra confusionem tuam, que habitas in obsidione; quia hec dicit Dominus: Ecce ego longe proiiciam habitatores terre in hac uice, et tribulabo eos ut inueniantur. LXX: Congregauit de foris substantiam suam, que habitat in munitione. Quia hec dicit Dominus: Ecce ego supplantabo habitatores terre huius, et tribulabo eos, ut [a 1Kb] inueniantur. Precipitur Ierusalem, ut quidquid habet foris substantie, in urbem munitissimam congreget, et longe obsidioni paret alimenta. Se enim nequaquam ut prius de futuro, et longo tempore  comminari: 915 sed iam de uicina captiuitate, que iamiamque uentura sit. Congrega, inquit, et de foris et de terra, hoc est, ex agris substantiam tuam, siue confusionem. Quidquid enim habes, confusione dignum est: que licet prepares hec, super his Domini dicta cognosce. Ecce ego in hac uice, in isto tempore, proiiciam, siue instar funde iaciam longe habitatores terre huius: pro quo LXX interpretati sunt supplantabo et cadere faciam. Pro quo uerbo Hebraico [b 5Kb] COLEA , Aquila et Symmachus interpretati sunt . Et est sensus: Instar funde cum omni impetu abiiciam, et sic eos obsideri faciam: sicque tribulabo et coangustabo, ut omnes in urbe reperiantur, et effugere nequeant malum.

 ue mihi super contritione mea, pessima  plaga mea. LXX: ue super contritione tua, pessima plaga tua. Iuxta Hebraicum ipsa Ierusalem loquitur, quod uehementer afflicta sit, et plagam sustineat insanabilem. Iuxta LXX uero Propheta loquitur ad Ierusalem, et plangit eam super contritione et plaga sui [Al. sua].

Ego autem dixi, plane hec infirmitas mea est , et portabo illam . Ipsa loquitur Ierusalem: quidquid patior, mea culpa patior: intelligo uulnus meum quod apprehendit me, siue iram Domini sustinebo, quoniam peccaui ei.

 Tabernaculum meum [c 1Kb] uastatum est, omnes funiculi mei disrupti sunt , filii mei exierunt a me , et non sunt [Al. subsistunt]: non est qui extendat  ultra tentorium meum  et qui erigat pelles meas. Subuersionem urbis sue tam [d 1Kb] facilem plangit Ierusalem, ut nequaquam muros et menia funditus eruta, sed tabernaculi, atque tentorii ablationem putes. Tabernaculum, inquit, hoc est, habitatio mea, repente sublata est. Omnes funiculi mei disrupti sunt. Seruat tabernaculi metaphoram, siue omnes pelles mee conscisse sunt. Filii mei exierunt a me, siue pecora mea,  quod a LXX additum, non stat iuxta historiam. In longa enim obsidione quomodo oues et pecora auferri poterant de Ierusalem, que etiam si fuissent, fames consumpserat? Et non, inquit, subsistunt, siue non sunt. Neque enim translati sunt in Chaldeam: sed magna pars eorum interfecta penitusque deleta est. Non est qui extendat ultra tentorium 916 meum: non est qui me instauret, et murorum meorum iaciat fundamenta, qui ad solum usque prostrati sunt.

 Quia stulte egerunt pastores, et Dominum non quesierunt: propterea non intellexerunt, et omnis grex eorum dispersus est. Per translationem pastorum, atque ouium, principum culpa et dispersio populi describitur. Quia enim principes stulte  egerunt, nec quesierunt Dominum, quem toto debuerant corde perquirere: idcirco et mala uenientia non uiderunt, siue non intellexerunt Dominum, et omnis multitudo Ierusalem huc illucque dispersa est.

 uox auditionis, ecce uenit, et commotio magna de terra Aquilonis: ut ponat ciuitates Iuda in solitudinem, et habitaculam draconum . Et ut Symmachus interpretatus est, sirenarum: pro quo in Hebraico THANNIM  positum est. uerba Prophete: Ecce, inquit, sonitus et fremitus Babylonii uenientis auditur, magnaque commotio, siue terremotus de terra Aquilonis: ut omnes urbes Iudee, habitatoribus interfectis, redigat in solitudinem, et faciat pro hominibus dracones habitare, et cuncta animantia uenenata, siue struthiones,  quod et ipsum animal, solitudinis familiare est, et in desertis nascitur ac nutritur. Aut certe sirenas, monstra quedam et demonum phantasmata possumus intelligere. Hec omnia que et preteritus et presens sermo descripsit, ad persecutionis Ecclesie referamus tempora, quando tabernacula Domini subuertuntur, et omnis habitatio Ecclesie redigitur in solitudinem. Et ut ista uniuersa ueniant, culpa pastorum est, qui stulte egerunt, et Dominum non quesierunt, nec intellexerunt eum, et idcirco grex omnis dispersus est.

 Scio; Domine, quia non est [Al. sit] hominis uia eius: nec uiri est, ut ambulet et dirigat gressus suos. Erubescant noui predicatores, qui aiunt, [a 1Kb] unumquemque suo arbitrio regi: cum et hic Propheta  dicat: Non est hominis uia eius . Et Dauid in lyrico canat carmine: A Domino gressus hominis dirigentur, et uiam eius uolet nimis. Siue hic sensus est: quod a Babyloniis sustinemus, non est eorum fortitudinis, sed nostri meriti, et indignationis tue.

 Corripe me, Domine, uerumtamen in iudicio, et non in furore tuo; ne forte ad nichilum 917 redigas me. Effunde indignationem tuam super  gentes, que non cognouerunt te, et super prouincias  que nomen tuum non inuocauerunt, quia [b 1Kb] deuorauerunt Iacob, et locum eius consumpserunt, et decus eius  dissipauerunt . Hunc locum et in psalmo legimus: Domine, ne in furore tuo arguas me: neque in ira tua corripias me . Et est sensus: Meremur quidem omnia que sustinemus, et multo meremur maiora quam patimur. uerumtamen hoc obsecro, ut quasi pater me corripias, non quasi aduersarius: ut me emendes quasi filium, et non punias quasi inimicum ; castigas enim omnem filium quem recipis, et per omnem dolorem ac flagellum emendas Ierusalem. Hostes autem, qui non nouerunt te, et prouincie siue regiones, que  non inuocauerunt nomen tuum, nequaquam tuum debent sentire iudicium, sed indignationem . Tradidisti enim nos, ut emendaremur. Illi autem aggrauauerunt iugum suum: seni non pepercerunt, et paruulos afflixerunt: comederunt nos, et penitus deuorauerunt et in tantam solitudinem redegerunt Ierusalem, ut et publicarum et priuatarum edium omnia dissiparent, et populum tuum interficerent.

 uerbum quod factum est ad Ieremiam a Domino dicens: Audite uerba pacti  huius, et loquimini ad uiros Iuda, et habitatores Ierusalem, et dices ad eos: Hec dicit Dominus Deus Isrel. Non quidem est positum in titulo, sub quo tempore, uel sub quo rege, et quoto  anno eius, hec prophetia facta sit: sed intelligimus, uel priori prophetie et tempori hec esse iungenda, uel certe post aliquod temporis interuallum prioris prophetie hunc Domini ad Prophetam factum esse sermonem. Notandum est autem, quod uerbum BERITH , Aquila et Symmachus semper pactum, LXX et Theodotio testamentum interpretati sunt. Proprie autem nunc ad Ierusalem et ad uiros tribus Iude sermo dirigitur.

 Maledictus uir qui non audierit uerba pacti huius, quod precepi patribus uestris: in die, qua eduxi eos de terra Aegypti, de fornace ferrea, dicens: Audite uocem meam, et facite omnia que precipio uobis, et eritis mihi in populum, et ego ero uobis in Dominum [Al. Deum]. Non propter generis priuilegia,  non propter circumcisionis iniuriam 918, et otium sabbati, sed propter obedientiam, et Deus efficitur populi Isrel, et Isrel populus eius. Et hic quidem quasi ad seruos loquitur, ut placeant Deo. In Euangelio uero Dominus ad discipulos: uos, inquit, amici mei estis, si feceritis que ego precipio uobis. Iam non dicam uos seruos, quia seruus nescit quid faciat Dominus eius. uos autem dixi amicos, quia omnia quecumque audiui a Patre meo, nota feci uobis . Cumque amici mei fuerint, de amicis transeunt in filios: Quotquot enim receperunt eum, dedit eis potestatem filios Dei fieri . Unde amicis et filiis precipit: Estote perfecti sicut et Pater uester perfectus est ; similitudinem imperans, non equalitatem. Et ibi obedientia mandatorum est, hic similitudo Dei. Quodque ait: In die, qua eduxi eos de terra Aegypti, de fornace ferrea, dat nobis intelligentiam, quod caminus et fornax ferrea, atque succensa tribulationis et pene significet magnitudinem, non aliquem locum pene, ferri materia preparatum.

 Ut suscitem iuramentum, quod iuraui patribus uestris, daturum me eis terram fluentem lacte et melle, sicut est dies hec. Patres uidentur accipere,  quando accipiunt filii; et Abrahe promissio completur in posteris. Terram autem lacte et melle manantem, hyperbolice debemus accipere pro rerum omnium abundantia, ut est illud :

Mella fluant illis, ferat et rubus asper amomum.
Et iterum:

Et passim riuis currentia uina repressit.
Aut certe tropologice, terram lacte et melle manantem, Christi Ecclesiam sentiamus, in qua paruuli atque lactentes educamur per fidem, ut possimus solidum cibum capere.

Et respondi et dixi: Amen, Domine. Pro quo Septuaginta, Fiat, Domine  transtulerunt. Dixerat Dominus, iuraui patribus uestris  daturum me eis terram lacte et melle manantem, sicut rebus ipsis hodie comprobatur . Propheta diligens populum suum, occupat uocem Domini, et cupit uera esse, et in perpetuum permanere que [a 1Kb] data sunt. Unde ait: uere, Domine, implesti quod pollicitus es; siue fiat, Domine, hoc est semper maneat quod dedisti.

 Et dixit Dominus ad me, uociferare  omnia uerba hec in ciuitatibus Iuda, et foris Ierusalem, dicens: Audite uerba pacti 919 huius et facite illa. Clementissimus Deus frequenter futura predicit, ut tamdem durus ad credendum animus molliatur. Predicit autem tam in urbe Ierusalem, quam foris in agro, ut quorum commune discrimen est, eadem penitudo sit.

  Quia contestans contestatus sum patres uestros in die, qua eduxi eos de terra Aegypti, usque ad diem hanc. Mane consurgens [uulg. surgens] contestatus sum, et dixi: Audite uocem meam; et non audierunt, nec inclinauerunt aurem suam, sed abierunt unusquisque in prauitate cordis sui mali, et induxi super eos omnia uerba pacti huius, quod precepi ut facerent. [b 1Kb] Hucusque in Septuaginta non habetur, quod  que sequitur, et non fecerunt, ab eis positum est, et cum superioris capituli fine sociatum, in quo scriptum est: audite uerba pacti huius, et facite illa; et non fecerunt. Quid sit autem de mane consurgere, et Dei uerba per Prophetas eis frequenter ingerere, et educere eos de Aegypto, et sepius admonere et dicere: audite uocem meam; et illos abiisse post prauitatem cordis sui, et postea eis reddere que merentur [c 1Kb] et accipere, ante iam diximus.

 Et dixit Dominus ad me: Inuenta est coniuratio in uiris Iuda, et in habitatoribus Ierusalem reuersi sunt ad iniquitates patrum suorum priores, qui noluerunt audire uerba mea. Et hi ergo abierunt post deos alienos, ut seruirent eis. Irritum fecerunt domus Isrel, et domus Iuda pactum meum, quod pepigi cum  patribus eorum. Pro coniuratione, quam nos iuxta Symmachum interpretati sumus, Aquila et LXX et Theodotio transtulerunt, quam nos colligationem possumus dicere. Unde et Athalia, cum in Templo sibi parari insidias deprehendisset, eodem uerbo locuta est: Coniuratio, coniuratio . Proprie autem hoc uerbo Scriptura abutitur, quando non subito fortuitoque peccato, sed paratis insidiis et coniuratione, tenditur ad delictum, et pari mente unoque studio id agunt, ut Dei mandata contemnant. Dicitque et patres et filios una mente parique sententia, neglecto Deo, idola ueneratos, tam Isrel uidelicet, quam domum Iuda, hoc est, tam decem tribus, quam duas, quarum imperium erat in Ierusalem, ut quorum in contemptu Dei unum  studium fuit, par sit in sustinenda captiuitate supplicium.

920  Quamobrem hec dicit Dominus: Ecce ego [d 6Kb] induco super eos mala, de quibus exire non poterunt, et clamabunt ad me, et non exaudiam eos. Et ibunt ciuitates Iuda et habitatores Ierusalem, et clamabunt ad deos, quibus libant; et non saluabunt eos in tempore afflictionis eorum. Non exaudit Deus in tempore necessitatis et angustie: quia et illi audire uocem Domini noluerunt. Quod et Saul passus est. Cum enim Philisthiim agmina reformidans, uerbum Domini non meruisset accipere, conuersus est ad Pythonissam, ut ab idolis disceret, quod instantia orationis ac fletuum a Domino debuit extorquere . [e 1Kb] Per que discimus, etiam  si Dominus non exaudierit, nequaquam esse cessandum, nec confugiendum ad demones, qui cultores suos adiuuare non possunt; sed ad Domini auxilium qui cito iratus flectitur, et mutat sententiam, si et hi, quibus iratus fuerit, commutentur. Totum autem quod nunc dicitur, ad tribum Iuda pertinet, et urbem Ierusalem, quibus instat captiuitas.

 Secundum enim numerum ciuitatum  tuarum erant dii tui Iuda, et secundum numerum uiarum Ierusalem posuisti [Al. posuistis] aras confusionis [a 1Kb] ad libandum Baalim. Legamus Regum et Paralipomenon libros , et inueniemus Iudam et Ierusalem multo quam Isrel peiora fecisse, ut quot habebant urbes, tot haberent et idolorum species: et quot erant in urbe Ierusalem platee et uiarum capita, tot haberent aras in confusionem suam, in quibus idolis Baalim uictimas immolarent.

 Tu ergo noli orare pro populo hoc, et ne assumas pro eis laudem et orationem: quia non exaudiam in tempore clamoris eorum ad me, in tempore afflictionis eorum. Precipitur Ieremie, ne uelit pro eis Dominum deprecari, in quos iam est consummata  sententia: ne uideatur oratio eius infirma, et propriis sceleribus non exaudiri. Noli, inquit, orare pro eis, nec laudem assumere, ut replicando ueteris historie clementiam, qua eis semper misertus sum, et laudando, meam nitaris mutare sententiam. Etsi enim hoc feceris, non exaudiam eos, qui me necessitatis tempore rogare coguntur. Ex quibus discimus frustra aliquem rogare pro alio, cum ille non mereatur accipere, pro quo rogatur Deus.

 Quid est, quod dilectus meus in domo 921 mea fecit scelera multa? Numquid carnes sancte auferent a te malitias tuas, in quibus gloriata es? Oliuam uberem, pulchram, fructiferam, speciosam uocauit Dominus nomen tuum: ad uocem loquele grandis exarsit ignis in ea, et combusta sunt fruteta eius.  Dilectum et amantissimum uocat populum Iuda, qui in Templo eius posuit, et ueneratus est idola, et in eo se putat iram Dei placare, si multas hostias immolet, et gloriatur in sacrificiorum multitudine, que malitias peccatorum auferre non possunt. Comparat autem Ierusalem, siue omnem populum Iudeorum, oliue pulchre, atque fructifere, que exaltata per superbiam, nequaquam egit humiliter, nec intellexit Creatorem et dominatorem suum; sed elata per superbiam, et locuta granditer, Domini igne succensa est; ita ut comburerentur et redigerentur ad nichilum rami, siue fruteta eius, id est, omnis populus aduersariorum gladio deleretur. Hic sensus et in alio loco est , ubi dicitur ad Ierusalem: Ego te plantaui uineam [b 1Kb] frugiferam, omnem ueram: quomodo  conuersa es in amaritudinem uitis aliena? Quando destruuntur macerie illius, et uastat eam aper de silua, et omnes bestie deuorant fructus illius , dicamus istud capitulum principibus Ecclesiarum: Quid est quod dilectus meus in domo mea fecit scelera multa? uel certe diuitibus, qui cum aliena diripiant, et non auferant malitias cordis sui, putant se Dei clementiam mereri: Numquid carnes sancte auferent a te malitias tuas, in quibus gloriata es? At nunc publice recitantur offerentium nomina, et redemptio peccatorum mutatur in laudem: nec  meminerunt uidue illius in Euangelio, que in gazophylacium duo era mittendo, omnium diuitum uicit donaria .

 Et Dominus exercituum, qui plantauit te, locutus est super te malum, pro malis domus Isrel et domus Iuda, que fecerunt sibi ad irritandum me, libantes Baalim. Oliuam, inquit, uberem, pulchram, fructiferam uocauit te Dominus tuus, atque plantauit. Sed quia ad uocem loquele, grandis Dei in te flamma descendit, et consumpsit omnes ramos tuos, propterea qui te plantauerat, nunc locutus est super te malum: non iniquitate sententie, nec subita prauitate sermonis; sed pro malis que fecerunt sibi domus Isrel et domus Iuda, et studiose egerunt libantes Baalim, ut me ad iracundiam prouocarent.  Cumque possit Deus facere que uult, reddit causas ne facere uideatur iniuste, 922 secundum illud, quod scriptum est: Ut iustificeris in sermonibus tuis, et uincas cum iudicaris .

 Tu autem, Domine, demonstrasti mihi, et cognoui: tu ostendisti mihi studia eorum, et ego quasi agnus mansuetus, qui portatur ad uictimam, et non cognoui quia super me cogitauerunt consilia. Mittamus lignum in panem eius, et conteramus [uulg. eradamus] eum de terra uiuentium, et ne memoretur nomen eius amplius. Tu autem, Domine sabaoth, qui iudicas iuste, et probas renes et cor: uideam ultionem tuam ex eis: tibi enim reuelaui causam meam. Omnium Ecclesiarum iste est consensus, ut sub persona Ieremie, a Christo hec dici intelligant, quod ei Pater  monstrauerit, quomodo eum oporteat loqui, et ostenderit illi studia Iudeorum, et ipse, quasi agnus ductus ad uictimam, non aperuerit os suum, et non cognouerit, subauditur peccatum; iuxta illud quod ab apostolo dicitur: Qui cum non cognouisset peccatum, pro nobis peccatum factus est: et dixerint: Mittamus lignum in panem eius, crucem uidelicet in corpus Saluatoris. Ipse est enim qui ait: Ego sum panis, qui de celo descendi: et eradicemus, siue conteramus eum de terra uiuentium . Hoc enim scelus animo cogitauerunt, ut nomen eius delerent in perpetuum. Sed e contrario iuxta assumpti corporis sacramentum loquitur filius ad Patrem, et imprecatur iudicium eius, dum laudat iustitiam, et inspectorem renis et cordis inuocat Deum, ut ipse  reddat populo quod meretur, et dicit: uideam ultionem tuam ex eis, eorum uidelicet, qui in scelere perseuerant, et non eorum, qui uertuntur [Al. conuertuntur] ad penitentiam. De illis ait in cruce: Pater, ignosce illis, quod enim faciunt nesciunt . Reuelatque Patri et aperit causam suam: quia nullo suo merito, sed scelere populi crucifixus est, dicens: Ecce uenit princeps mundi huius, et inuenit in me nichil . Iudei et nostri iudaizantes hec ex persona Ieremie dici intelligunt: qui propter uaticinium futurorum, et ingruentia  captiuitatis mala, hec eum a populo sustinuisse confirmant. Sed nescio quomodo possint approbare, crucifixum esse Ieremiam, cum hoc Scriptura non memoret: nisi forte cogitauerint, et non fecerint.

 Propterea hec dicit Dominus ad uiros Anathoth qui querunt animam tuam, et dicunt: Non prophetabis in nomine Domini, et non morieris in manibus nostris. Propterea hec dicit Dominus exercituum: Ecce ego uisitabo super eos: iuuenes morientur in 923 gladio: filii eorum et filie [a 1Kb] earum morientur in fame, et reliquie non erunt ex eis. Inducam enim malum super uiros Anathoth, annum uisitationis eorum. uidetur hoc superiori sententie contraire, qua uoluimus [Al. uolumus] approbare ex persona  Christi dicta esse que dicta sunt, et non ex Ieremie, qui proprie habitabat in uiculo Anathoth, qui ab Ierosolymis tribus distat millibus. Sed si intellexerimus etymologiam oppidi ANATHOTH , quod interpretatur obedientia, liquido monstrabitur 924 uiros Anathoth, qui quondam Domini preceptis obtemperarunt, omnes dici Iudeos, et maxime habitatores urbis Ierusalem, in quos extrema uenit sententia: ut obsidionis malis, gladio, fame, et peste interirent. Ut autem nos omni interpretationis molestia liberemur, illam sequamur regulam: Quod omnes Prophete in typum Domini Saluatoris pleraque gesserint, et quidquid iuxta presens tempus completum sit in Ieremia, hoc in futurum de Domino prophetari.



LIBER TERTIUS.


 923-924 [a 1Kb] Lerneum anguem, fabule ferunt, multis ex medio capite pullulasse serpentibus: et Scyllam Siculi monstrum freti, facie quidem uirginali, sed succinctam canibus, miserorum lacerare naufragia: iuncto in eodem littore Sirenarum mortifero carmine, que ut uitaret Ulysses Homericus, clausisse aures dicitur, et malum inexsuperabile, prudenti uitasse consilio. Hoc ego cum facere cuperem, et hereticorum rabiem declinare [Al. declinarem], et iuxta [b 1Kb] Ismeniam, mihi canens et meis, illudque propheticum reuoluerem: Cum consisteret aduersum me peccator, obmutui et silui de bonis , non est passus [c 1Kb] diabolus me optata quiete contentum, Scripturarum sanctarum explanationi insistere, et hominibus lingue mee, Hebreorum, Grecorumque  eruditionem tradere; sed id agit diebus et noctibus, et aperte, et per insidias ueris falsa miscendo, immo uniuersa mendacia subdolo melle circumlinens, ut qui audit uerborum dulcedinem, uenena pectoris non formidet: pacem pollicetur, ut grauiora bella exerceat: ridet, ut mordeat: manum offert, ut ex improuiso simplicem interficiat Abner . Nimirum hoc illud est quod et Apostolus  loquebatur: Non enim eius [d 1Kb] ignoramus astutias . Hic tacet, alibi criminatur: mittit in uniuersum orbem epistolas biblinas prius auriferas, nunc maledicas, et patientiam nostram de [Al. in] Christi humilitate uenientem, male conscientie signum interpretatur. Ipseque mutus latrat per [e 1Kb] Albinum canem, grandem et corpulentum, et qui calcibus magis possit seuire, quam dentibus. Habet enim progeniem Scotice gentis, de Britannorum uicinia: qui iuxta fabulas Petarum instar Cerberi spirituali percutiendus est claua, ut eterno cum suo magistro [f 1Kb] Plutone silentio conticescat. uerum hoc alias. Nunc in Ieremiam tertium aggrediar librum, in quo conabor, frater Eusebi, latissimos explanationis campos angusta Commentariorum semita  coarctare.

 925 Iustus quidem es tu, Domine, si disputem tecum : uerumtamen iudicia loquar ad te. Quid est quod uia impiorum prosperatur, bene est omnibus qui preuaricantur et inique agunt? plantasti eos et radicem miserunt, proficiunt : prope es tu ori eorum, et longe a  renibus eorum. Contra omnes quidem inique agentes ista disputatio est, et septuagesimi secundi psalmi breuiter sententia comprehenditur, in qua Propheta ait: Quam bonus Deus Isrel, his qui recto sunt corde! Mei autem pene moti sunt pedes, pene effusi sunt gressus mei: quia zelaui [a 1Kb] in peccatoribus pacem peccatorum uidens, etc. . Sed proprie contra hereticos dicitur, qui cum sint impii, uia eorum prosperatur; generantque filios eos quos in heresi deceperunt: et preuaricantur, et inique agunt, ita ut Ecclesiam spolient, et dum in prauitate sententie perseuerant, iactant se a Deo esse plantatos, et radicem misisse, generasse filios et attulisse fructum: qui cum Christi nomen sepius replicent, habitatorem suum non habent Deum, iuxta  illud Isaie: Populus hic labiis me honorat: cor autem eius [Al. eorum] longe est a me .

 Et tu, Domine, nosti me: uidisti me, et probasti cor meum tecum. [b 1Kb] Congrega eos quasi gregem ad uictimam, et sanctifica eos in die occisionis. Nullum, inquit, scandalum est quod impii, siue omnes heretici pro tempore floreant: Tu, enim, Domine, nosti me, et uidisti me, et probasti cor meum tecum. Quem ita nouit Pater Deus quomodo Filium suum? Nemo enim cognoscit Filium nisi Pater: et nemo cognoscit Patrem, nisi Filius, et cui uoluerit Filius reuelare . Licet, inquit, proficiant, licet filios generent, et faciant fructum heretici, et prope sis tu ori eorum, et longe a renibus eorum, id est, conscientia: tamen non parua est  consolatio, quod quasi pecora saginantur ad uictimam. Congrega eos in urbem Ierusalem, siue in sua conciliabula: ut 926 quasi uictime cedantur in mortem, et tunc sanctificentur, cum Ecclesiastico fuerint mucrone iugulati: interfectio enim hereticorum, salus eorum est qui decepti fuerant.

 Usquequo lugebit terra, et herba omnis regionis siccabitur propter malitiam habitantium in ea? Consumptum est animal et uolucre, quoniam dixerunt: Non uidebit nouissima nostra . Quidquid in mundo uel bonorum accidit, uel malorum, non absque prouidentia et fortuito casu accidit, sed iudicio Dei. Terra nunc sterilis est, herba siccatur. uis nosse rationem? Malitie habitatorum eius hoc faciunt: ita ut animalia super terram,  et uolatilia celi consumantur, quia in usus hominum hec creata sunt omnia: qui in tantam consurrexere blasphemiam, ut dicerent Deum ignorare uias suas, et nescire quid unusquisque passurus sit. Quod autem dicit, usquequo, illud significat, permanere iram Dei, [c 1Kb] quia animus peccantium non flectebatur ad penitentiam.

 Si cum peditibus currens laborasti, quomodo  contendere poteris cum equis? Si in terra pacis confisa es, quid facies in superbia  Iordanis? Si, inquit, te crebra uicinarum gentium captiuitas fatigauit, Moabitarum et Ammonitarum, Philisthiim et Idumeorum: quid facies ad longam captiuitatem, [d 1Kb] que te Chaldeam usque ductura est? Et comparat pedites equitibus, quia reuera et iuxta historiam omnis Persis, et uniuersa Chaldea, et regionum illarum exercitus gaudet equitatu. Iste autem gentes, quas supra memoraui, propter difficultatem locorum, non tam pugne apte sunt, quam latrocinio. Seruatque metaphoram et dicit: Si cum peditibus currens lassitudine defecisti, quid facies si equis cursum tuum uolueris cequare? Et si in terra tua aliquam habuisti fiduciam, quid actura es, cum  Iordanem transieris, et illius gurgites sustinueris.

 927 Nam et fratres tui et domus patris tui etiam ipsi pugnauerunt aduersum te, et clamauerunt post te plena uoce: ne credas eis cum locuti fuerint tibi bona. In tantum, inquit, grauissimis Iordanis operieris fluctibus, et equitum te [Al. cum equitatu] de longe uenientium multitudo uastabit, ut fratres quoque tui Idumei, et domus patris tui, qui de Lot stirpe nati sunt, Moab et Ammon, etiam ipsi tempore necessitatis et angustie dimicent contra te, et insultent tibi . Unde caue ne uelis eis credere, et spem habere consanguinitatis, per quam maiori in te quam hostes odio deseuiant. Potest hoc et de Saluatore accipi, quod fratres eius, et domus patris eius pugnauerint contra eum, et clamauerint  plena uoce dicentes: Crucifige, crucifige eum: non habemus regem nisi Cesarem .

 Reliqui domum meam, dimisi hereditatem meam: dedi dilectam animam meam in manum inimicorum eius. Facta est mihi hereditas mea quasi leo in silua: dedit contra me uocem, ideo odiui eam. Qui in Euangelio locutus est: Surgite, abeamus hinc . Et iterum: Relinquetur uobis domus uestra deserta , hic [Al. hinc] etiam in Propheta eadem comminatur; et quod facturus est, fecisse se dicit. Hereditas enim Domini, Isrel, et funiculus hereditatis eius. Quod autem ait: Dedi dilectam animam meam in manum inimicorum eius, illud est, Potestatem habeo ponendi animam meam, et potestatem habeo resumendi illam . Facta  est autem hereditas quondam Domini populus Iudeorum contra eum quasi leo in silua: quando pari aduersus illum in passione uoce clamauit. Et quia dedit contra eum uocem suam: ideo eam odio habuit, et abiecit, et que quondam fuit dilecta atque carissima, nunc appellatur odiosa.

 Numquid auis discolor hereditas mea mihi? numquid auis tincta per totum? [e 1Kb] uenite, congregamini  omnes bestie terre: properate ad deuorandum. LXX: Numquid spelunca hyene hereditas mea mihi? an spelunca in circuitu eius super eam? Pergite, congregate omnes bestias agri: et ueniant et comedant eam. Auem discolorem, [a 1Kb] tinctamque per totum iuxta litteram pauum uocat. Tantam, inquit, habuit pulchritudinem Isrel, et tantis fuit Ierusalem distincta uirtutibus, ut nichil esset 928 bonorum, quod non cerneretur in ea. Quia igitur mihi facta est hereditas quondam mea, id est, populus Isrel quasi leo in silua, et dedit contra me uocem suam, et eam omni odio detestatus sum: idcirco uenite et congregamini contra eam omnes bestie terre, diuersarum gentium multitudo, et deuorate eam que suum Dominum non cognouit. Sin autem,  ut Septuaginta et alii interpretes transtulerunt, legatur: Numquid spelunca hyene hereditas mea mihi, referamus ad immunditiam nocturne bestie, que uiuit cadaueribus mortuorum, et de sepulcris solet effodere corpora, nichilque est immunditie qua non uescatur. Talis est Isrel offendens Dominum suum, et omnium bestiarum morsibus traditus.

 Pastores multi demoliti sunt  [Al. corruperunt] uineam meam, conculcauerunt  partem meam: dederunt portionem meam desiderabilem in desertum solitudinis . Posuerunt eam  in dissipationem [b 1Kb] . Audiant hec qui principes uolunt esse populorum, quod non solum pro se, sed et pro commissis sibi gregibus reddituri sunt rationem in  die iudicii. Propter illos enim pars Domini conculcatur, atque polluitur, ut ubi quondam erat hospitium, ibi sit habitaculum bestiarum. Alii uero non prepositos plebis et Sacerdotes, sed hostium intelligunt principes, qui Ierusalem, id est, uineam Domini dissiparunt.

 Luxitque super me: desolatione desolata est omnis terra, quia nullus est qui recogitet corde. Super omnes uias deserti uenerunt uastatores, quia gladius Domini deuorauit ab extremo terre usque ad extremum eius: non est pax uniuerse carni. LXX: Propterea dissipatione dissipata est terra, et reliqua. Hoc quod posuimus, luxitque super me, iuxta Hebraicum priori uersiculo copulatur, ut sit sensus: Posuerunt eam in dissipationem, hoc est, hereditatem  meam: Luxitque super me, meo auxilio destituta. Iuxta LXX uero loquitur Deus, quod propter illum  terra sit dissipata et redacta in solitudinem, quia nullus sit qui corde recogitet, nec ulla pax uniuerse carni. [c 2Kb] Neque enim pacem Dei potest recipere. Sapientia enim carnis 929 inimica est Deo; et qui in carne sunt, Deo placere non possunt. Porro iuxta Hebraicum, ideo Iudea omnis est desolata, quia nullus est, qui corde recogitet Deum, nec residuus, qui possit euadere. Per omnes enim uias solitudinis uenerunt uastatores, id est, hostilis exercitus, et gladius Domini deuorauit a termino usque ad terminum; nec requies ulla fuit de urbe fugientibus. Unde dicitur: Non est pax uniuerse carni.

 Seminauerunt triticum, et spinas messuerunt: hereditatem acceperunt, et non eis proderit. LXX: Seminastis triticum, et spinas messuistis: cleri  eorum non proderunt eis. Meliora, inquit, exspectauerunt, et uenerunt pessima: sperabant prospera, et aduersa perpessi sunt: acceperunt a Domino rerum omnium abundantiam, que eis non proderit. Iuxta Septuaginta uero, omnes heretici quasi triticum seminant, et spinas metunt, exspectante Domino, ut facerent fructum, et non fecerunt iudicium, sed clamorem. Dicitur autem hoc et Ecclesiasticis, qui uerba Domini, et doctrinam eius mala conuersatione disperdunt. De quibus infertur: Cleri eorum non proderunt eis. Quid enim eos iuuare poterit episcopi nomen et presbyteri, uel reliquus ordo Ecclesiasticus, cum magis grauentur dignitatibus suis, et potentes potenter tormenta patiantur; et quando eis plus creditum fuerit, tanto plus requiratur ab eis  .

 Confundemini a fructibus (siue a gloriatione uestra (propter iram furoris Domini . Hec dicit Dominus aduersum omnes uicinos meos pessimos, qui tangunt hereditatem quam distribui populo meo Isrel: Ecce ego euellam eos de terra sua et domum Iuda euellam  de medio eorum. Et cum euulsero eos, conuertar  et miserebor eorum, et reducam eos  uirum in hereditate sua, et uirum in terra sua. Dicitur ad eos, quibus cleri sui et Ecclesiasticus ordo non proderit, ut confundantur a gloriatione sua et ab opprobrio coram Domino. Quodque infert: aduersum omnes uicinos meos pessimos, iuxta litteram, uicini Terre sancte  Idumei sunt, Philisthiim, Moab, et Ammon: Iuxta tropologiam uero, omnes heretici, qui sub nomine  Christi censentur, et uicini magis sunt, quam habitatores Terre sancte, qui tangunt hereditatem Dei, et deuastant eam: diciturque de eis quod auferantur de medio terre; et domus Iuda tollatur de medio eorum. Qui 930 cum euulsi fuerint, et de hereticorum faucibus liberati, consequentur misericordiam Dei, et reducentur in hereditatem et in terram suam.

 Et erit, si eruditi didicerint uias populi mei, ut iurent in nomine meo, uiuit Dominus: sicut docuerunt populum meum iurare in Baal, edificabuntur in medio populi mei. Quod si non audierint, euellam gentem illam euulsione et perditione, dicit Dominus. Si translati de heresi in Ecclesiam, didicerint uias populi Dei, et iurauerint in nomine Domini, et  non in nomine idolorum, que de suo corde finxerunt, edificabuntur a Domino, et erunt pars populi eius. Quod si translati in Ecclesiam, peruersorum dogmatum reliquias tenuerint, et non audierint uerba Domini, euelletur gens illa de medio populi Dei, euulsione et perditione perpetua: ut nequaquam eis ullus locus penitentie relinquatur. Hec quotidie cernimus, et rebus probamus, quod ideo heretici fidei simulent ueritatem, ut simplices quosque decipiant, et non ipsi conuertantur ad fidem, sed fideles trahant ad infidelitatem.

 Hec dicit Dominus ad me: uade et posside tibi lumbare  lineum, et pones illud super lumbos tuos, et in aquam non inferes illud . Et possedi lumbare iuxta uerbum Domini, et posui circa lumbos meos. Et factus est sermo Domini ad me secundo, dicens: Tolle lumbare  quod possedisti, quod est circa lumbos tuos, et surgens uade ad Euphratem, et absconde tibi illud in foramine petre. Et abii, et abscondi illud in Euphrate, sicut preceperat mihi Dominus. Et factum est post dies plurimos, dicit Dominus ad me: Surge et uade ad Euphratem, et tolle inde lumbare  quod precepi tibi, ut absconderes illud ibi. Et abii ad Euphratem, et fodi, et tuli lumbare de loco ubi absconderam illud, et ecce computruerat lumbare  ita ut nullo usui aptum esset. Et factum est uerbum Domini ad me, dicens: Hec dicit Dominus: Sic putrescere faciam superbiam   Iuda, et superbiam Ierusalem multam, et populum istum pessimum, qui nolunt audire uerba mea, et ambulant in prauitate  cordis sui [a 1Kb] pessimi: abieruntque post deos alienos, ut seruirent eis, et adorarent eos: et erunt sicut lumbare istud, quod nullo usui aptum est. Sicut enim adheret lumbare ad lumbos uiri: sic agglutinaui mihi omnem domum Isrel, et omnem domum Iuda, dicit Dominus, ut esset mihi in populum, et 931 in nomen et in laudem, et in gloriam, et non audierunt. Cinctorium, siue lumbare, quod Dei renibus iungitur, populus  Isrel est, qui in lini similitudinem assumptus de terra, et illotus, nec mollitudinem habuit, nec candorem, et tamen per illius misericordiam adhesit Deo. Cumque peccasset, rationale quippe est huiuscemodi linum atque lumbare, ductus est trans Euphratem, id est, in Assyrios, et ibi absconditus, hoc est, multitudine [Al. magnitudine] magnarum et innumerabilium gentium quodammodo absorptus, et nichili reputatus. Post multum autem tempus, ipse Propheta in typum Dei liberat populum de captiuitate. Qui nichilominus et post reditum, Dei precepta non fecit; sed secutus deos alienos, ad extremum etiam in Dei Filium misit manus, et eterna perditione contabuit. Omnis quoque uir sanctus lumbare Dei est, qui assumptus de terra et de  terre [b 1Kb] limo, Dei consortio copulatur, et quodammodo que in Ecclesia eius uidentur obscena, maiori diligentia operit, atque circumdat, ne gentilium et hereticorum morsibus pateant. Quod lumbare si aquam tetigerit, et Euphratis fluenta transierit, ita ut Assyrie regionis humoribus imbuatur, perdit pristinam fortitudinem, et computrescit, atque dissoluitur. Et quamuis in usum Dei redeat, tamen pristinam pulchritudinem habere non potest, non duritia Dei, sed suo uitio: quia nolunt audire uerba eius, et ambolant in prauitate cordis sui, siue quod sibi rectum uidetur, hoc faciunt. Sed et ipse sermo diuinus cur hanc posuerit similitudinem, exponit dicens: Sicut enim adheret lumbare ad lumbos hominis: sic agglutinaui et adherere mihi feci omnem domum Isrel,  et omnem domum Iuda, decem uidelicet et duas tribus, ut essent mihi in populum nominatum et in laudem et in gloriam; et pro his omnibus non audierunt me, sed sua uitia sunt secuti. Caueat ergo qui potest dicere: Mihi autem adherere Deo bonum est , ne forte per negligentiam ab illius renibus separetur, et transeat Euphratem, et detur in potestatem regis Assyrii, et nequaquam in solidissima petra, sed in foramine petre corrupte, atque uitiate, hoc est, hereticorum sordibus et uitiis occupetur, et in tantam ueniat putredinem, ut in usum et in cinctorium Domini ultra redire non possit.

 Dices ergo ad eos  sermonem istum. Hec dicit Dominus Deus Isrel:  Omnis laguncula  implebitur [Al. impleatur] uino 932. Et dicent ad te: Numquid ignoramus quod omnis laguncula  impleatur [uulg. implebitur] uino? Et dices ad eos: Hec dicit Dominus: Ecce ego implebo omnes habitatores terre huius, et reges qui sedent de stirpe  Dauid super thronum eius, et sacerdotes et prophetas et omnes habitatores Ierusalem ebrietate: et dispergam eos, uirum a fratre suo, et patres et filios pariter, ait Dominus: Non parcam  et non concedam, neque miserebor, ut non disperdam eos. uerbum  Hebraicum NEBEL ; Aquile prima editio, lagunculam; secunda ipsum nebel; Symmachus, craterem; LXX, utrem; Theodotio, uas, interpretati sunt: quod omne non oleo, non aqua, non melle, non lacte, non alia qualibet materia liquentis elementi, sed uino, et ebrietate completur: ostendens, nos uas esse fragile iuxta Apostolum dicentem: Habemus thesaurum istum in uasis fictilibus ; nec posse fieri, ut non illud impleatur in nobis quod scriptum est: Non enim habitat in carne mea bonum. Et iterum: Non enim quod uolo bonum, hoc facio: sed quod nolo malum, hoc operor . Ac deinde: Miser ego homo, quis me liberabit de corpore mortis huius ? Hac autem ebrietate, qua obliuiscimur preceptorum Dei, et uitiis  atque peccatis omnis impletur humana conditio, dicente Propheta: Non iustificabitur in conspectu tuo omnis uiuens , non ad comparationem Dei , sed ad scientiam eius: Homo enim uidet in facie, Deus in corde ; et quod nobis interdum mundum uidetur, illius oculis sordidum deprehenditur: non solum uulgus ignobile uilisque plebecula, sed reges Ecclesiarum de stirpe, siue filii Dauid, qui sedent resupini erectaque ceruice, et protento aqualiculo super thronum eius. Sacerdotes quoque ipsi, secundus in ecclesiastico honore gradus, et prophete, qui uidentur habere scientiam Scripturarum, et omnes habitatores Ierusalem, pro uarietate peccatorum complentur: siue Iuda,  ut addidere Septuaginta. Cumque ebrii fuerint, disperguntur a societate sui, patresque a filiis et filii a patribus separantur, ut diuersis polluantur heresibus, et sub Christi nomine inter se digladientur, et dimicent contra matrem suam, que eos genuit, Ecclesiam. Unde dicit: Non desiderabo eos; sed odio habebo sempiterno: non parcam, et non concedam, neque miserebor: non crudelitate sententie, sed ueritate iudicii. Qui enim meos populos trucidarunt, ipsi in eternum peribunt. Potest hoc et iuxta historiam 933 simpliciter accipi, quod reges, sacerdotes, et prophete, et omnis populus Ierusalem inebriandus sit calice Babylonio, et captiuitatis obruendus malis.

 Audite et auribus percipite: Nolite eleuari,  quia Dominus locutus est. Quia supra dixerat. omnis uter implebitur uino: ita ut reges quoque, et sacerdotes, et prophete, et omnes habitatores Ierusalem implerentur ebrietate, propterea iungit et dicit: Audite et auribus percipite, tam extrinsecus, quam intrinsecus, tam mente, quam corpore; et nolite eleuari per superbiam, cogitantes fragilitatem uestram, et quod nullus sit, qui pro qualitate peccati hac ebrietate careat. Unde disperditur, atque  corrumpitur, et Dei misericordia indignus est, eleuans se aduersus eum per superbiam.

 Date Domino Deo uestro [Al. nostro] gloriam, antequam contenebrescat, et antequam offendant pedes uestri ad montes caliginosos . Exspectabitis lucem, et ibi umbra mortis, et ponentur in tenebris [a 1Kb] . Quod si non audieritis, in abscondito plorabit anima uestra [uulg. mea] a facie superbie . Eos quibus dixerat sermo diuinus: Audite et auribus percipite, et nolite eleuari, nunc prouocat ad penitentiam, ut priusquam ducantur Babylonem, et offendant pedes eorum ad montes caliginosos, siue tenebrosos, dent gloriam Deo. Unde et peccatoribus sepe dicitur:  Date gloriam Deo . Quod autem Babylon, et omnis regio Chaldeorum, montes caliginosi, siue tenebrosi, appellentur, in principio uisionis Isaie contra Babylonem legimus, ubi scriptum est: Super montem caliginosum leuate signum , quod Hebraice dicitur NESEPHA . Hoc itaque precepit, ut antequam ducantur in captiuitatem, et seruitutis mala sentiant, agant penitentiam. Cumque exspectent lucem, sessuri sint in tenebris. Sin autem, inquit, me audire nolueritis in abscondito [Al. abscondite], iuxta Aquilam, in tenebris, plorabit anima uestra, siue iuxta Septuaginta, a facie superbie; ut ne gemitus quidem et ploratus liber sit, ne uictorum offendantur oculi. Possumus autem et sic locum istum interpretari: Saluator loquitur:  Operamini dum dies est: ueniet nox quando nullus ultra potest operari . De hoc tempore et Isaie uaticinium est: Stelle enim celi et Orion, et omnis ornatus celi lucem non dabunt, et tenebrabuntur orto sole, et 934 luna non dabit lucem . Sophonias quoque in eadem uerba consentit, dicens: Dies tribulationis et angustie: dies miserie, et perditionis: dies tenebrarum et turbinis: dies nubis et caliginis . Prius ergo quam iudicii tempus adueniat, et offendant pedes nostri ad montes tenebrosos, aduersarias scilicet fortitudines, que tormentis et cruciatibus preposite sunt, agamus penitentiam, ne exspectantes lucem, noctis tenebris inuoluamur; sciamusque, nisi hoc fecerimus, ploraturam animam, uel Dei, uel Prophete,  a facie nostre superbie, Dei uerba audire nolentium: unde et ipse Propheta dicit:

Plorans plorabit Ierusalem : quia captus est grex Domini . Omnis autem causa cruciatuum est, quod captus sit grex Domini. Dicamus Iudeis et nostris iudaizantibus, qui simplicem tantum et occidentem sequuntur historiam, nisi audieritis  abscondite, hoc est, in mysterio, siue in tenebris, quas posuit Deus latibulum suum , et iuxta Salomonem, ut intelligant parobolam et tenebrosum sermonem, plorabit anima Prophete, siue ipsorum a facie superbie, dum per contumaciam resistunt Deo. Unde et fletus erit iugis lacrymeque perpetue: eo quod a uero Nabuchodonosor captus sit grex Domini atque corruptus.

 Dic regi et dominatrici : Humiliamini, sedete, quoniam descendit  de capite uestro corona glorie uestre. Ciuitates Austri clause sunt, et non est qui aperiat. Translata est omnis Iudea  transmigratione  perfecta. Prophete precipitur, ut loquatur regi  Iechonie et matri eius, quam dominam et dominatricem, siue reginam appellat, ut humilientur et in puluere sedeant: perdidisse enim eos regiam dignitatem, et regi tradendos Babylonio. Ciuitates Austri clause sunt, id est, tribus Iude et Ierusalem, que iuxta solitudinem ad Austrum uersa est, et non est qui aperiat obsidione circumdatas. Translata est omnis Iudea, siue omnis Iuda transmigratione perfecta: siue recepit quod merebatur, et completum est in ea, ut Septuaginta transtulerunt. Delirat in hoc loco, qui regem, Christum, et potentes, Angelos, uel Apostolos intelligit, ut assumant corpus humilitatis, et 935 in puluere sedeant, et amittant uel rex, uel potentes, de capite suo coronam; et gloriam Iude esse translatam, quando in passione completum est:  Omnes declinauerunt, simul inutiles facti sunt, non est qui faciat bonum, non est usque ad unum. uerbum Hebraicum GEBIRA . Aquila et Symmachus dominatricem et dominam interpretati sunt, quod Septuaginta putauerunt GEBUROTH , potentesque dixerunt.

 Leuate oculos uestros, et uidete qui uenitis ab Aquilone: ubi est grex, qui datus est tibi, pecus inclytum tuum? Quid dices cum uisitauerit te? Tu enim doces [uulg. docuisti et erudisti, rectius] eos aduersum te, et erudis in caput tuum. Precipitur habitatoribus Ierusalem, ut eleuent oculos suos, et uideant Chaldeos ab Aquilonis parte uenientes: interrogaturque ipsa ciuitas, et dicitur ei: Ubi est grex, qui datus est tibi, pecus inclytum tuum? Ubi est populus  tuus, quem a Deo acceperas, ubi illa tanta et inclyta multitudo, ut totius prouincie turbam in unum locum crederes congregatam? Quid dices cum te uisitauerit Dominus in uirga sua, et Babylonis tradiderit hostibus, quos, aduersum te, uel in caput tuum, uel a principio ipsa docuisti, ut ad eorum auxilia confugeres, et ipsorum idola sectareris; qui sub occasione amicitie tue, didicerunt per quod iter ad te uenire deberent. Audiat hoc Ecclesia negligens, quod ipsa doceat aduersarios suos, quomodo eam possint spirituali captiuitate comprehendere, et pecus eius bestiarum crudelitate lacerare.

 Numquid non dolores apprehendent te, quasi mulierem parturientem? Quod si dixeris in corde  tuo, quare uenerunt mihi hec? propter multitudinem iniquitatis tue reuelata sunt uerecundiora tua, pollute sunt  plante tue. Dum nescis, quasi mulierem partus subitus, ita te captiuitas repentina comprehendet. Quod si causari uolueris et querere, cur tradita sis hostibus, audi manifeste, multitudinem hec tibi fecisse iniquitatis tue, ut quasi mulieris meretricis, sublatis uestibus, reuelaretur ignominia tua, et ostenderentur publice fornicationes tue. Per que discimus, quamdiu fuerint minora peccata, agere Dominum patienter, et exspectare penitudinem nostram. Sin autem uoluerimus delictis copulare delicta, et cumulum facere peccatorum, reuelabuntur pudenda nostra, et ostendentur cunctis plante nostre, uel in presenti seculo, uel in futuro.  Nihil est enim occultum quod non reueletur : quando implebitur illud Danielis: Isti resurgent in uitam eternam, et illi in opprobrium et confusionem sempiternam .

 Si mutare potest Aethiops pellem suam, aut pardus uarietates suas, et uos poteritis benefacere, 936 cum didiceritis malum. Hoc testimonio utuntur aduersus Ecclesiam, qui diuersas cupiunt asserere naturas; et tantam dicunt esse uel nigredinem uel uarietatem peccatorum, ut in candorem, et unius coloris puchritudinem transire non possint: non attendentes hoc quod sequitur: Et uos poteritis [Al. potestis] benefacere cum didiceritis malum. Quidquid enim discitur, non nature est, sed studii et proprie uoluntatis: que nimia consuetudine et amore peccandi  quodammodo in naturam conuertitur. Sed hoc quod hominibus impossibile est, Deo possibile est : ut nequaquam Aethiops et pardus suam uideantur mutare naturam; sed ille qui in Aethiope operatur et pardo, dicente Apostolo: Omnia possum in eo qui me confortat Christo . Unde et in alieno loco: Amplius, inquit, illis omnibus laboraui: non ego autem, sed gratia Dei que est in me . Et: uiuo iam non ego, uiuit uero in me Christus . Et iterum scriptum legimus: Quid habes quod non accepisti? Si autem accepisti, quid gloriaris quasi non acceperis ? Quas ob causas non glorietur sapiens in sapientia sua, neque fortis in fortitudine sua, nec diues in diuitiis suis, nec pudicus in sua pudicitia,  sciens, quod in omnibus his Christi uirtus sit, non eorum qui in suis uirtutibus gloriantur.

 Et disseminabo eos quasi stipulam que uento raptatur in deserto. Hec sors tua parsque mensure tue a me, dicit Dominus . Quia nimia consuetudine malorum non potuerunt mutare naturam, non uitio conditoris, sed studio inoliti sceleris, propterea quasi stipulam uento raptatam dispergam eos in solitudinem, iuxta illud quod alibi scriptum est: Tamquam puluis quem proiicit uentus a facie terre . Facitque apostropham ad ipsam Ierusalem: quod hec sit sors eius, et ista pars, quam ipsa sibi elegerit [Al. elegii], mensuram cumulatam  atque perfectam, et supereffundentem [Al. supereffluentem] , siue partem inobedientie sue, qua noluit Deo acquiescere. In qua enim mensura mensurauerit, remetietur illi .

 Quia oblita es mei, et confisa es  in mendacio: unde et ego nudaui  femora, et posteriora tua contra faciem tuam, et apparebit [uulg. apparuit] ignominia tua, adulteria tua, et hinnitus tuus, scelus  fornicationis tue: Causa dispersionis Ierusalem, quod oblita sit Dei, et confisa, uel sperauerit in mendaciis. Qui preter Deum in rebus confidit seculi, obliuiscitur Dei. Unde reuelantur femora, uel posteriora eius, ut uideat ignominiam suam: et que retro esse deberent, fiant in prioribus: cernatque  ipsa quod fecit, et appareat 937 ignominia eius, non tantum ipsi, sed et omnibus. Adulteria, inquit, tua et hinnitus tuus non solum libidinem, sed insaniam ostendit libidinis, equarum more, que ad coitum gestiunt, ut est illud uirgilii :

. . . . Hippomanes, uero quod nomine dicunt
Pastores, lentum distillat ab inguine uirus.
Rogemus Iesum ut nec in presenti nec in futuro seculo reuelet femora [Al. feminalia], et posteriora nostra, sed ut deleat omnes iniquitates nostras, et omnia scelera apparere non faciat.

 Super colles in agro uidi abominationes tuas. ue tibi, Ierusalem, non mundaberis  post me, usquequo adhuc? non solum in media urbe Ierusalem, sed in omni colle cunctisque  regionibus uidi idola tua, unde dicitur ad eam: ue tibi, Ierusalem, quia non es mundata post me, ut cum mea te iactares sequi uestigia, et confessionem mei nominis uentilares, tamen numquam purgata sis, quia oblita es mei, et sperasti in mendaciis. Unde increpat eam et dicit, Usquequo adhuc? et est sensus, quamdiu te exspectabo? quamdiu feram? usquequo obliuisceris mei in finem, et mea precepta contemnes? Fornicatur in collibus et in agris, et numquam mundatur, qui erecta ceruice per superbiam non humiliatur sub potenti manu Dei, sed in suis sceleribus uitiisque confidit.

 Quod factum est uerbum Domini ad Ieremiam de sermonibus siccitatis. Ire Dei uniuersa consentiunt. Unde et sol super peccatores  occidit meridie, et luna astraque et cetera non dant lumen suum . Putandumque est obsidionis tempore pluuias non fuisse, ut sterilitatem obsessi sustinerent aque. Uno quippe fonte Sile, et hoc non perpetuo utitur ciuitas, et usque in presentem diem sterilitas pluuiarum, non solum frugum, sed et bibendi inopiam facit.

 Luxit Iudea  et porte eius corruerunt , et obscurate  super terram, et clamor Ierusalem ascendit. Maiores eius miserunt minores  suos ad aquam: uenerunt ad hauriendum  et non inuenerunt aquam, reportauerunt uasa sua uacua, confusi sunt et afflicti , et operuerunt capita sua propter terre uastitatem , quia non uenit  pluuia super terram: confusi sunt agricole, operuerunt capita sua. Tempore siccitatis, quando 938 famem patitur multitudo audiendi et [a 1Kb] discendi sermonem Dei, luget Iudea, cultum Dei prius habere se iactans, et confessionem uere fidei, porteque eius uel uacuantur, uel corruunt, quas ad sensus referre debemus, per quos anime concipitur [a 1Kb] disciplina. Tunc obscurantur omnia et inuoluuntur tenebris; et nequaquam in Ierusalem ratio regnat et sermo doctrine; sed clamor atque confusio. Maiores  quoque qui deberent ipsi pergere ad hauriendas aquas, mittunt iuniores, in quibus cani non sunt sapientie, et idcirco ueniunt ad puteos, et non inueniunt aquas, quas patriarchas inuenisse narrat historia . Reportant uasa sua uacua, iuniores uidelicet: non quod aque non fuerint; sed quod illi inuenire non potuerint. Confusi sunt, et afflicti, siue erubuerunt et operuerunt capita sua; quia non poterant dicere cum Apostolo: Nos autem omnes reuelata facie gloriam Domini contemplamur . Propter terre uastitatem, siue et terre opera defecerunt, per que ad Dei notitiam pergimus. Causaque perspicua: quia non uenit, inquit, pluuia super terram. Mandatum est quippe nubibus ne pluerint super eam imbrem . Agricole quoque, quorum  unus loquitur, Dei agricultura estis, Dei edificatio estis . Et in alio [b 1Kb] loco: Dei cooperatores sumus, operiunt caput suum, et confunduntur, intelligentes sine Dei gratia et adiutorio frustra se tendere.

 Nam et cerua  in agro peperit  et reliquit  quia non erat herba. Et onagri steterunt in rupibus, traxerunt uentum quasi dracones, defecerunt oculi eorum, quia non erat herba . Grandis sterilitas, quando et cerue in agro pariunt, et relinquunt fetus suos, quia non sit herba uel fenum; ut que odore narium serpentes extrahunt de cauernis, et uenenata interficiunt animantia, cibo gratie non utantur. Onagri quoque de quibus scriptum est in  Iob: Quis dimisit in solitudine onagrum liberum ? plana et campestria relinquentes, stent in rupibus, et currere nequeant, et attrahant uentum in similitudinem draconum, deficiantque oculi eorum, et claram lucem cernere nequeant, rationabilibus subtractis cibis. Siccitas hec sepe accidit in Ecclesiis, quando cerui et onagri inueniuntur in populis, et magistrorum penuria contabescunt: sunt qui possunt discere, et non sunt qui possunt docere.

Si iniquitates nostre responderint  939 nobis, Domine, fac propter nomen tuum, quoniam  multe sunt auersiones nostre . Tibi peccauimus, exspectatio Isrel: Saluator eius in tempore tribulationis. Si dubitamus quare non descendant pluuie super terram, quare cuncta ariditate marcescant, audiamus. Iniquitates nostre restiterunt nobis; propterea, Domine, non secundum opera nostra, sed secundum sanctum nomen tuum uince multas auersiones nostras. Tibi enim peccauimus, quem cordis secreta non fallunt, et te prestolamur, qui uera spes et exspectatio es Isrel: et saluas eos in tempore tribulationis, iuxta illud quod scriptum est: Ad Dominum cum tribularer clamaui, et exaudiuit me . Dicamus et nos in tempore siccitatis, aquarumque penuria: Tibi peccauimus, et malum coram te fecimus , tuum prestolamur  aduentum, qui saluas Isrel, non suo merito, sed tua clementia.

 Quare futurus es quasi colonus in terra, et quasi uiator declinans ad manendum? quare futurus es uelut uir uagus, aut [uulg. ut] fortis, qui non potest saluare? LXX: Quare factus es sicut aduena in terra, et quasi indigena diuertens ad manendum? numquid eris quasi homo dormiens, et quasi uir qui saluare non possit? Iudei hunc locum sic intelligunt: Quare segregas te a populo tuo? et quasi uiator propter unius hore refrigerium, non curas quali utaris hospitio, sed ad alia transiturus non saluas populum tuum, et templum quondam inclytum deseris? Nostri uero de futura Christi dispensatione dici putant, quod futurus sit peregrinus in terra, et paruo tempore terre  usurus hospitio, et quasi uir pertransiens ac robustus, relicto Isrel, tendat ad gentium multitudinem; ut de loco ad locum, de populo ad populum, de Templo ad Ecclesiam transeat. Quod autem iuxta Septuaginta dicitur: Numquid eris quasi homo dormiens, et quasi uir qui saluare non possit? similitudinem ponit, et non rei ueritatem, secundum illud quod scriptum est; Surge, cur dormis, Domine ? non quod Dominus dormiat, de quo dicitur: Non dormitabit, neque dormiet qui custodit Isrel ; sed quod his uideatur dormire quos deserit. Denique in sequentibus non scribitur: uir dormiens qui saluare non possit; sed quasi uir, in utroque scribitur.

Tu autem in nobis es, Domine, et nomen tuum inuocatum  est super nos, ne derelinquas nos . Qui apud 940 Iudeos quasi aduena futurus es et uiator, et uir uagus, et antiquam deserens mansionem, in nobis habitas; et nomen tuum inuocatum est super nos , ut appellemur Christiani, idcirco non derelinquas nos, et ne obliuiscaris nostri, quibus de futuro aduentu tuo, omnium Prophetarum ora cecinerunt.

 Hec dicit Dominus populo huic, quia dilexit  mouere pedes suos, et non  quieuit (siue non pepercerunt [Al. pepercit] et Domino non placuit ; nunc recordabitur iniquitatum eorum, et uisitabit peccata eorum. Dicente populo: quare factus es ut aduena, et uiator et uagus, ut tuam deseras mansionem? Respondet Dominus populo quondam suo: uis nosse rationem? ausculta quod dicitur: Quia dilexit populus mouere pedes suos, et non abstulit eos de compede peccatorum, siue non quieuit, et stare non potuit: idcirco et deserui eum, et nulla est in illo mihi complacentia. Qui igitur diu distulit, et per patientiam noluit punire peccantes, quia in scelere permanserunt; recordabitur iniquitatum eorum; et quasi egrotantium, et Deum non sentientium, peccata uisitabit, ut ultra peccare desistant.  Notandum autem in Scripturis sanctis quod semper peccatorum moueantur pedes, et Sanctis dicatur cum Moyse: Tu uero hic sta mecum . Et alibi scriptum sit: Laudate serui Dominum, qui statis in domo Domini, in atriis domus Dei nostri .

 Et dixit Dominus ad me: Noli orare pro populo isto in bonum. Cum ieiunauerint, non exaudiam preces eorum, et si obtulerint holocaustomata et uictimas, non suscipiam eas: quoniam gladio, fame et peste ego consumam eos. Stultum est orare pro eo qui peccauerit ad mortem, dicente Ioanne: Est peccatum ad mortem, non pro illo dico ut roget quis . Omnis iniquitas peccatum est, et est peccatum non [a 1Kb] ad mortem. Ieiunia, et preces, et  uictime, et holocausta tunc proficiunt, cum recedimus a uitiis, et flemus antiqua peccata. Sin autem in sceleribus permanentes, putauerimus uotis atque sacrificiis [b 1Kb] redimere nos, uehementer erramus, iniquum arbitrantes Deum. Qui enim semel gladio, et fami, et pesti fuerit destinatus, nullis precibus erui potest. Unde et Prophete dicitur, ne frustra roget quod impetrare non possit.

 Et dixi, ah, ah, ah, Domine Deus, [c 1Kb]  Prophete dicunt eis, non uidebitis gladium, et fames non erit in uobis: sed pacem ueram dabit uobis in loco isto. Et dixit Dominus ad me: falso Prophete uaticinantur in nomine meo: non misi eos, et non precepi eis, neque locutus sum ad eos. uisionem mendacem, et diuinationem fraudulentam  [uulg. et fraudulentiam], et seductionem cordis sui prophetant uobis. Audiant hec magistri, qui peccantibus et in suis uitiis permanentibus, prospera pollicentur, qui dicunt diuitibus: Non uidebitis gladium tormentorum Dei, et fames non erit in uobis. Saturabimini quippe sermonibus Dei; et pacem dabit uobis Dominus uerissimam in loco Ecclesie, siue Ierusalem. Quod autem dixit, iuxta Hebraicum, tertio ah, ah, ah, ad priora [Al. propria] respondit, ubi Dominus fuerat comminatus, dicens: Gladio, et  fame, et peste ego consumam eos: Quia igitur Prophete, immo pseudoprophete falsa polliciti sunt: ideo Dominus locutus est per Ieremiam: Nolite audire uerba pseudoprophetarum, qui non a me missi sunt; sed sua uoluntate uenerunt. Unde nequaquam Prophete, sed Diuini sunt appellandi, qui seductionem populo loquuntur. Multo enim melius est timore penarum emendare peccata, quam spe prosperorum diuine sententie subiacere.

 Ideo hec dicit Dominus de Prophetis, qui prophetant in nomine meo, quos ego non misi, dicentes: Gladius et fames non erit in terra hac: gladio et fame consumentur Prophete illi. Et populi, quibus prophetarunt [uulg. prophetant], proiecti erunt in uiis Ierusalem pre fame et gladio, et non erit qui  sepeliat eos: ipsi et uxores eorum, filii et filie eorum, et effundam super eos malum suum . Caueant pseudoprophete, qui prospera promittendo, supplantant populum Dei, ne et ipsi pereant, et deceptus populus simili deleatur interitu, iaceantque in uiis Ierusalem, et Domini precepta calcantes, fame et gladio pereant, et non sit qui sepeliat eos; nec ignominiam eorum puluere operiat penitentie. Et ipsi enim prophete et populus, uxoresque eorum et filii et filie, omnisque generatio absque ullo pollinctore [Al. pollicitatore] in sterquilinium erit. Quanti iacent in uiis Ierusalem! quot cernimus insepultos recipere mala sua, que, Domino effundente, patiuntur!

 Et dices ad eos uerbum istud: Deducant  oculi mei lacrymam  per diem et noctem, et non taceant , quoniam 942 contritione magna contrita est uirgo filia populi mei, plaga pessima uehementer. Dupliciter hic locus intelligitur, uel quod ipse Deus plangat populum suum, et oculi eius flere non cessent, uel certe imperet ut populorum oculi lacrymis fluant, nec leue esse quod plangendum sit; cum uirgo filia populi sui contritione maxima et plaga intolerabili percussa sit. Alii ex persona Prophete hec dici arbitrantur.

 Si egressus fuero ad agros, ecce occisi gladio: et si introiero in ciuitatem, ecce attenuati fame . Propheta quoque et sacerdos abierunt in terram quam ignorabant. Iusta [Al. Ista]  causa plangendi, quia uirgo contrita sit, filia percussa, populusque deletus. Si enim, inquit, foras exire uoluero, interfectos uidebo: si ingredi ciuitatem, attenuatos et ossibus uix herentes, famis necessitate conspiciam. Et quid mirum hoc de plebe et ignobili uulgo dicere? cum Prophete quoque et sacerdotes, qui aliis prospera prophetabant, et qui debebant Legis aperire mandata, ipsi ierint in terram quam ignorabant, et captiuitatis sustinuerint malum. Audiant hoc nostri Prophete et Sacerdotes, quod nec intus nec foris propter negligentiam eorum sit ulla securitas: quod et eos scandalizent qui foris  sunt, et eos qui intus, fame interire patiantur: et qui auctores fuerint peccandi, sint cruciatuum socii.

 Numquid proiiciens abiecisti Iudam: aut Sion abominata est anima tua? quare ergo percussisti nos, ita ut nulla sit sanitas? Exspectauimus pacem, et non est bonum: et tempus curationis, et ecce turbatio. Miratur Propheta quod Iudam et Ierusalem, duarum tribuum uidelicet regnum, in quo erat religio Dei, et Templi ceremonie, Dominus tam repente proiecerit; et tanta percusserit plaga, ut nulla possit adhiberi medicina. Exspectauimus, inquit, pacem et tempus curationis, et nullum est bonum; sed econtra turbatio: ut ubi prius fuerat cultus Dei atque tranquillitas, ibi seditionibus et hostili fremitu omnia complerentur. [a 1Kb] Si quando ergo nostra Sion,  nosterque Iuda abiicitur, et abominatur illum anima Dei, nequaquam miremur, sed magis dicamus quod sequitur:

 Cognouimus, Domine, impietates nostras, et iniquitatem patrum nostrorum, quia peccauimus tibi. Et nos, inquit, et patres nostri eadem dementia, Dei precepta negleximus: et impleta est in nobis mensura 943 maiorum; ut quidquid illis defuerat, nostro cumulo compleretur. Unde et de Iuda dicitur: In memoriam redeat iniquitas patrum eius in conspectu Domini: et peccatum matris eius non deleatur. Fiant contra Dominum semper: et dispercat de terra memoria eorum .

 Ne nos des in opprobrium propter nomen tuum, neque facias nobis contumeliam. Solii glorie  tue recordare: ne irritum facias fedus tuum nobiscum. Solium glorie Dei non solum arbitremur Templum Iudee, quod sepe destructum est, sed omnem sanctum, [b 1Kb] in quo iuxta illud quod scriptum est: Thronum eius in terram allisisti, tunc alliditur, atque destruitur, quando multitudine peccatorum offenderit Deum; sed tamen qui sua culpa periit, Domini clementia sustentatur, que mutatur seueritate sententie, si irritum faciat Dominus pactum suum, quo nos saluos futuros esse pollicitus est.

 Numquid sunt in sculptilibus gentium, qui pluant: aut celi possunt dare imbres? Nonne tu es, Domine Deus, quem exspectauimus? tu enim fecisti omnia hec. Post multos, uariosque sermones redit ad titulum prophetie, in quo scriptum est: quod  factum est uerbum Domini ad Ieremiam de sermonibus siccitatis. Ergo quod dicit, hoc est: quia demonum simulacra non possunt pluere, nec celi per se dare imbrem suum: ideo tu, Domine Deus noster, quem semper exspectauimus, in quem spes nostras conuertimus et uota, tu da pluuiam tuam. Tua enim sunt omnia; et quidquid boni est, sine te, cuius est, dari non potest. Dicamus hoc et contra hereticos, qui pluuiam doctrinarum tribuere non possunt: et cum se celos esse promittant, et de se scriptum glorientur: Celi enarrant gloriam Dei : tamen imbres non possunt donare doctrine. Solus  est enim Deus qui suum instruat populum, et diuersitates gratie tribuat exspectantibus se.

 Et dixit Dominus ad me: Si steterit Moyses et Samuel coram me  non est anima mea ad populum istum. Hos enim legimus ire Domini pro populo restitisse, et iam impendentem auertisse sententiam. Etsi, inquit, illi steterint, uel in conspectu meo, uel contra me, quorum uni dixit Deus: Dimitte me, et percutiam populum istum : tamen non exaudiam: quoniam consummata sunt scelera populi delinquentis.

Eiice  illos a facie mea, et egrediantur. Non loco recedunt a Deo 944 peccatores, sed uoluntate: quamquam legamus et Adam et Cain eiectos  esse a facie Dei .

 Quod si dixerint ad te: Quo egrediemur? Dices ad eos: Hec dicit Dominus. Qui ad mortem, ad mortem; et qui ad gladium, ad gladium; et qui ad famem, ad famem; et qui ad captiuitatem, ad captiuitatem. Et uisitabo super eos [Al. uos] quatuor species, dicit Dominus, gladium ad occisionem, et canes ad lacerandum [Al. latrandum], et uolatilia celi et bestias terre ad deuorandum, et dissipandum. Quatuor plagas, quibus traditus est populus Iudeorum, etiam Ezechielis prophetia demonstrat, gladium, pestilentiam, famem, bestias et captiuitatem . Inter bestias autem canes quoque et uolatilia intellige, quibus laceranda et deuoranda, et dissipanda corpora tradita sunt. Neque enim fieri poterat, ut Creatore  neglecto, non uniuersa creatura consurgeret in peccatores.

 Et dabo eos in feruorem  uniuersis regnis terre, propter Manassen filium Ezechie regis Iuda, super omnibus que fecit in Ierusalem. Legimus in Dierum uolumine, Manassen post captiuitatem et penitentiam reuersum in Ierusalem atque regnasse . Sed quomodo sanctorum merita descendunt ad posteros, sicut Dauid et ceterorum: sic peccatorum flagitia, si liberi nepotesque similia gesserint, ad posteros perueniunt. Quod autem dicit: Dabo eos in feruorem, siue commotionem et angustias uniuerse terre, et sub Babyloniis ex parte completum est, et nunc expletur in toto, quando pessimum regem, et qui repleuerit  Ierusalem a porta usque ad portam cruore iustorum, populus imitatus est impius. Ex quo discimus, regum ac principum, et prepositorum scelere, populos plerumque deleri.

 Quis enim miserebitur tui, Ierusalem? aut quis contristabitur pro te? aut quis ibit ad rogandum pro pace tua? Nullum enim potest, offenso Deo, pro flagitiis rogare peccantium; quia nec tam clemens potest creatura quam conditor esse, nec ita alienus externis, quomodo Dominus suis parcere.

 Tu dereliquisti me, dicit Dominus: retrorsum abiisti. Causa redditur, quare nullus misereatur Ierusalem, nec contristetur pro ea, nec pro pace illius obsecret: quod cum, iuxta Apostolum  , posteriorum obliuiscens, ad priora se extendere debuerit, e contrario retrouersa sit, et Aegyptias carnes desiderarit.

945 Et extendam manum meam super te, et interficiam te: laboraui rogatus : pro quo LXX transtulerunt: nequaquam ultra dimittam eos. Manus extenta, percutientis indicium est: interfectio peccatorum, iram significat consummatam. Quod autem intulit: Laboraui rogatus, siue rogans, duplicem habet sensum, quod iam defecerit Deus, crebro eis ignoscendo, et lassus sit semper eos prouocans ad salutem.

 Et dispergam eos uentilabro in portis terre . Interfeci et perdidi [uulg. disperdidi] populum meum; et tamen a uiis suis non  sunt reuersi. Quid prodest sepius me rogari, cum a uiis suis pessimis non reuertantur, nec agant penitentiam? Dispersi enim eos quasi uentilabro, ut purgarem aream meam. Et dispersi in portis terre, ut inferni quodammodo calcarent limina. Et interferci et perdidi populum meum, ut coacti malorum necessitate, impendentia uitarent mala.

 Multiplicate sunt mihi uidue eius super arenam maris: induxi eis super matrem adolescentis uastatorem meridie: misi super ciuitates repente terrorem. Diuersis medicaminibus cupit Deus saluare peccantes: ut qui contempserant blandientem, timeant comminantem. uidue multiplicate sunt super arenam maris, interfectis uiris; matres, perditis liberis, sensere uastantem, non in nocte et per insidias,  sed clara luce: ut ostendat apertam uim aduersarii fortioris. Misi, inquit, super ciuitates, haud dubium quin Iuda, et populi peccatoris, repente terrorem: ut quanto fuit subitum malum, tanto difficilius esset effugium.

 Infirmata est  que peperit septem ; defecit anima eius: occidit ei sol, cum adhuc esset dies . Confusa est, et erubuit: et residuos eius in gladium dabo in conspectu inimicorum eorum, ait Dominus. Sepe diximus uerbum Hebraicum SABA , uel septem, uel iuramentum sonare, uel plurimos. Unde et diuersa est interpretatio: Aquila, Septuaginta et Theodotione, septem transferentibus: Symmacho, plurimos. Que igitur erat diues  liberis, orba subito facta est, et clara luce disperiit, et confusa est in solitudine sui. Reliquum autem, ait, populum tradam gladio: ut mortem et iram Dei nullus effugiat. Alii ad Synagogam referunt, que infirmata est, ut Ecclesie cresceret multitudo; iuxta illud quod scriptum est: Sterilis peperit 946 septem, siue plurimos: et que multos habebat liberos, infirmata est . Unde et occidit ei sol iustitie, in cuius pennis est sanitas : et idcirco eterna confusione cooperta est, perdens populum suum gladio spirituali.

 ue mihi, mater mea, quare genuisti me uirum rixe , uirum discordie ? Potest hoc  de Ieremia intelligi, quod non in toto orbe terrarum, sed in terra Iudea sit iudicatus. uere autem Domino competit Saluatori, qui loquitur in Euangelio: In iudicium ego in istum mundum ueni, ut qui non uident, uideant, et qui uident, ceci fiant : de quo scriptum est: Ecce hic est positus in ruinam, et in resurrectionem multorum in Isrel: et in signum cui contradicetur . Quis enim philosophorum, quis gentilium, quis hereticorum non iudicat Christum, ponentium ei leges natiuitatis, et passionis, resurrectionisque sue [a 1Kb] substantie? Nec mirum iuxta assumpti corporis ueritatem, Christum dicere: ue mihi mater mea; cum et in alio loco perspicue persone eius conueniat quod dicitur: ue mihi quia factus sum sicut qui colligit  stipulam in messe, et sicut racemum in uindemia, non habens spicam, ut comedat primitiua . Et ne putemus gemituum uilitatem [Al. utilitatem] referri ad uerbum Dei, qui sit iste qui plangat, statim sequitur: ue mihi anima; quia periit reuertens a terra: non quia diuidamus Personas, ut impii faciunt; sed quo unus atque idem Filius Dei, nunc iuxta carnem, nunc iuxta uerbum loquatur Dei.

Non feneraui, nec fenerauit mihi quisquam: omnes maledicunt mihi. Pro quo Septuaginta: Non profui, neque profuit mihi quisquam. Theodotio: non debui, neque debuit mihi quisquam. Quorum omnium hic sensus est ex persona Christi: Nullus se prebuit, qui digne mea era susciperet; nec fenerauit mihi  quisquam in sanctis atque pauperibus confouendis, me sibi faciens debitorem. Siue non profui, nec profuit mihi quisquam; nullus enim tantum uoluit accipere, quantum ego tribuere desideraui. Nec profuit mihi quisquam; salus enim creature, lucrum est Creatoris. Aut certe non debui, nec debuit mihi quisquam: Nemo dedit mihi quantum accipere cupiebam, nec me sibi fecit in aliquo debitorem. Quodque infert: Nec debuit mihi quisquam, hunc habet sensum: Quomodo enim poterat mihi usuram debere, qui fenus non est dignatus accipere? Omnes, inquit, maledicunt mihi. Quis enim hereticorum, 947 atque errantium non maledicit Christo, peruersa credendo, et peruersiora blasphemans?

 Dicit Dominus, Si non reliquie tue in  bonum: si non occurri [Al. occurrit] tibi in tempore afflictionis, et in tempore tribulationis et angustie [A uulg. abest et angustie] aduersus inimicum. Possunt hec et ex persona Ieremie accipi, qui pessimo tempore, et iam imminente captiuitate prophetare compulsus est, et dura perpeti a populo non credente. Ad id, quod supra dixerat: ue mihi, mater! ut quid  me genuisti uirum, qui iudice? et discernar omni terrer et reliqua, respondit Dominus: Noli considerare presentia, sed futura; reliquie enim tue et nouissima erunt in bonum. Denique et in presentiarum cum te cuperent inimici opprimere, affui tibi, et meo es protectus auxilio. Hoc autem tam ad Ieremiam, quam secundum dispensationem carnis assumpte, referri potest ad Saluatorem. Pro eo quod nos iuxta Hebraicum interpretati sumus: Omnes maledicunt mihi, usque ad eum locum ubi scriptum est, in tempore tribulationis aduersus inimicum, in editione uulgata ita scriptum reperi: Fortitudo mea defecit in his, qui maledicunt mihi; fiat, Domine, dirigentibus illis, si non astiti tibi in tempore afflictionis eorum, et in tempore tribulationis eorum, in bona contra inimicum.  Et est sensus: Fortitudo mea defecit in his, qui maledicunt mihi. Non enim intelligunt uirtutem meam, que in infirmitate perficitur, et quanto plus mihi maledixerint, tanto mea in illis plus deficit fortitudo. Iungitque uel Propheta uel Dominus, et ait: Fiat, Domine [Al. Dominus], dirigentibus illis, hoc est, eueniant mihi maledicta, que loquuntur inimici; et illi dirigantur in bonum, si non in tempore tribulationis eorum et angustie, quando eos uastabat inimicus, et capere festinabat, steti in conspectu tuo, et rogaui te pro illis, et dixi: Pater, ignosce eis: quod enim faciunt, nesciunt . Sed et Ieremiam sepe deprehendimus in hoc uolumine rogasse pro populo.

 Numquid federabitur ferrum ferro ab  Aquilone: et es? Symmachus, Numquid nocebit ferrum ferro ab Aquilone, et es? LXX et Theodotio, Si cognoscet ferrum et operimentum eneum? uarietatis causa perspicua est: uerbum enim [b 1Kb] IARE , quod in presenti loco scriptum est, pro ambiguitate enuntiationis et amicitiam, sonat et malitiam, quod si pro RES littera 948  legatur [c 13Kb] DALETH, scientiam cognitionem que significat. Quod autem dicitur, sic intelligendum est: Ne doleas quod populus inimicus tuus sit; te enim dura nuntiante, non potest te amare qui durus est. Siue Babylonii, qui ab Aquilone ueniunt, suntque ferrum durissimum, huic populo duriori et in eris similitudinem indomito, non poterunt amicitia copulari. Siue ferrum durissimum, hoc est,  populus Isrel Dei cognitione indignus est, qui in tantam peruenit malitiam, ut duriori metallo ere circumdatus sit.

 Diuitias tuas et thesauros tuos in direptionem dabo, gratis  in omnibus peccatis tuis et in cunctis terminis tuis. Et adducam inimicos tuos  de  terra, quam nescis: quia ignis accensus est in furore meo: super uos ardebit. Omnem, inquit, substantiam tuam tradam inimicis tuis absque ullo pretio, propter peccata, que fecisti in cunctis terminis tuis. Propterea adducam inimicos tuos, siue seruire te faciam in terra Chaldea: quia ignis meus, qui semel in meo furore succensus est, in te ardebit, et exstingui non poterit. Tu enim prebuisti materiam ardoris tui, ut meus ignis tua, que in te sunt, ligna consumat, et fenum, et stipulam; ac per hoc non est causa ardoris in Domino, sed in his qui fomenta incendio ministrarunt.

 Tu scis, Domine, recordare mei, et uisita me, et tuere me ab his, qui persequuntur me. Noli in patientia tua suscipere me, scito quoniam sustinui  pro te opprobrium. Inuenti sunt sermones tui, et comedi eos . Et factum est mihi  uerbum tuum in gaudium et letitiam cordis mei, quoniam inuocatum est nomen tuum super me, Dominus Deus exercituum. Hoc quod diximus, Tu scis, in LXX non habetur. Felix est autem illa conscientia, que pro Deo sustinet opprobrium. Unde dicit: Inuenti sunt sermones tui, quos meo ore loquebaris. Et comedi eos, hoc est, in cibum mihi uersi sunt; siue iuxta Symmachum: Suscipiebam eos, ut mihi in letitiam uerterentur, qui dudum fuerant in opprobrium. Unde et Babylonii confitentur impleta, que Ieremias futura predixerat: Siue hic sensus est: Sensi angustias: miserias pertuli populi persequentis; sed tamen  gauisus sum, 949 me tuis paruisse preceptis: et propter nomen tuum dura perpessus sum.

 Non sedi in concilio ludentium, et gloriatus sum  a facie manus tue: solus sedebam, quoniam amaritudine [uulg. comminatione] replesti me. Quare factus est dolor meus perpetuus  et plaga mea desperabilis renuit curari ? Facta est mihi quasi mendacium aquarum infidelium . Hec Hebrei ex persona Ierusalem dici arbitrantur: quod sola sederit, et amaritudine repleta sit, et factus sit dolor eius perpetuus; et quomodo aque pertranseunt, sic uerba Prophetarum, quibus sibi prospera pollicebantur, transisse mendaciter.  Melius autem, ut ex persona Prophete hec dici accipiamus, [a 1Kb] sermonibus sancti uiri, qui non sederit in concilio, siue secreto ludentium, quod timuerit impendentem sibi manum Dei: siue magis gloriatus sit, se malorum non habere consortium. Solus, inquit, sedebam, secundum illud quod scriptum est: Non sedi cum concilio uanitatis, et cum iniqua gerentibus non introibo. Odiui Ecclesiam malignantium, et cum impiis non sedebo . Et in alio loco, Solitarius sum ego, donec pertranseam. A facie, inquit, manus tue, solus sedebam , dum te timeo, dum impendentem mihi manum tuam semper exspecto. In concilio ludentium sedere nolui, sed meam amaritudinem deuorabam, ut in futuro mihi gaudium prepararem. Nec habui interualla doloris mei, sed iugi miseria deprimebar, ut nulla exspectarem remedia. Preualuerunt enim qui contristabant me, et facta est plaga mea fortis. Sed in hoc habui consolationem, quod fuerit quasi aqua mendax, atque preteriens. Sicut enim aque pretereuntes dum fluunt, uidentur et dilabuntur: sic et omnis impetus inimicorum, te adiuuante, preteriit. Utinam Dominus prestet et nobis non sedere in concilio ludentium, et eorum qui futura non cogitant: nec aduersis cedere [Al. recedere], sed semper Dei sententiam formidare, et dicere cum Propheta:  Solus sedebam: quia amaritudine repletus sum. Gaudeat igitur in presenti tempore, nequaquam consilium sapientium, sed arcanum secretumque ludentium; mihi adherere Deo bonum sit, ponere in Deo spem meam, saturari opprobriis, et iudicis mei exspectare sententiam: que cum finis aduenerit, 950 [b 1Kb] opere monstrabit omnem tristitiam et amaritudinem instar aquarum fluentium pertransiisse.

 Propter hoc hec dicit Dominus: Si conuerteris, conuertam te: et ante faciem meam stabis. Et si separaueris pretiosum a uili, quasi os meum eris. Conuertentur ipsi ad te, et tu non conuerteris ad eos. Et dabo te populo huic in murum eneum fortem; et bellabunt aduersum te, et non preualebunt, quia ego  tecum sum, ut saluum te faciam: et eruam, dicit Dominus. Et liberabo [Al. liberem] te de manu pessimorum, et redimam te de manu fortium . Manifestum est quod superiora nequaquam Ierusalem, sed Propheta dixerit. Cui respondit Dominus, si conuerteris a peccatis populum, et ego de tribulatione conuertam te in letitiam, et stabis ante faciem meam, sicut Angeli stant in conspectu Dei, quotidie uidentes faciem illius. Et si separaueris pretiosum a uili, quasi os meum eris. Ne putes, inquit, boni operis non esse mercedem: si sanctos quosque meos de numero peccantium tuis sermonibus segregaris, eris quasi os meum, et meis preceptis copulaberis. Debent enim illi tui imitatores esse, et non tu eorum. Nec reformides, et dicas: Quare  factus est dolor meus perpetuus, et plaga mea fortis, siue desperabilis, ut me desperem posse curari. Dabo enim te quasi murum eneum atque fortissimum, ut contra aduersarium omni resistas robore; et me habeas adiutorem et liberem te de manu pessimorum, siue pestilentium, et redimam te, uel meo sanguine, uel in presentiarum meo auxilio. Consideremus quantam mercedem habeat sermo doctoris, si ualuerit ab errore quempiam liberare, et de peccantium numero educere.

 Et factum est uerbum  Domini ad me, dicens: Noli accipere [uulg. Non accipies] uxorem, et non sint [uulg. erunt] tibi filii et filie in loco isto. Quia hec dicit Dominus, super filios et filias que generantur in loco isto, et super matres eorum, que genuerunt eos, et super patres eorum, de quorum stirpe nati sunt in terra hac, mortibus egrotationum [Al. egrotantium] morientur: non plangentur, et non sepelientur, in sterquilinium super faciem terre erunt, et gladio et fame consumentur, et erunt cadauera eorum in escam uolatilibus celi et bestiis terre. Si tempore imminentis captiuitatis uetatur Propheta uxorem ducere, ne tribulationem carnis habeat; et super dolorem proprium 951 uxoris quoque ac liberorum miseriis torqueatur, quanto magis Apostolus iubet , quia abbreuiatum tempus est,  et imminet consummatio, ut etiam qui habent uxores, sic sint quasi non habeant! Unde superflua noui heretici  reprehensio, qua docuimus digamiam et trigamiam non ex lege descendere, sed ex indulgentia. Aliud est enim facere, quod per se bonum sit, aliud ideo concedi, ne peiora faciamus [Al. facias]. Dicit enim et ipse causas, cur uelit adolescentulas uiduas nubere, inferens: Iam enim quedam earum abierunt retro post Satanam . Simulque preceptor continentie, et perpetue castitatis, et equalem se blasphemans Deo, laudat terna quaternaque coniugia, que ego non tam coniugia [a 46Kb] dicam, quam miseriarum solatia et extremam tabulam naufragorum [Al. naufragiorum]: nisi forte tribuit indulgentiam Amazonibus suis, ut usque  ad decrepitam senectutem bella libidinum experiantur. Cur autem Propheta arceatur uxorem ducere, causa perspicua est, quod obsidione uicina, pestilentia, et gladio, et fame, uniuersi intereant, et tantus sit numerus morientium, ut sepulture uincatur officium, sed instar sterquilinii iaceant cadauera, uolatilibus bestiisque laceranda. Et hoc notandum, quod egrotationibus et longa infirmitate tabescere, Dei ira sit. Unde et Ioram filius Iosaphat infirmitate consumitur . Et Apostolus docet egrotare eos et tabescere, et mori, qui sancta uiolarint .

 Hec enim dicit Dominus: Ne ingrediaris domum conuiuii, neque uadas ad plangendum, neque consoleris eos, quia abstuli pacem meam a populo  isto, dicit Dominus, misericordiam et miserationes. Et morientur grandes et parui in terra ista, non sepelientur, neque plangentur, et non se incident, neque caluitium fiet pro eis. Et non frangent inter eos lugenti panem ad consolandum super mortuum, et non dabunt eis potum calicis ad consolandum super patre suo et matre. Et domum conuiuii non ingredieris [uulg. ingrediaris], ut sedeas cum eis, et comedas et bibas. Apostolus  precipit, cum his qui auersentur Deum, nec cibum quidem esse sumendum . Etamplius, Nec aue quidem huiusmodi dixeritis . Et saluator Apostolis interdicit, ne quemquam in itinere salutent . Unde et Eliseus pergenti ad sanandum puerum Giezi, salutationem interdicit . Moris autem est lugentibus ferre cibos 952 et preparare conuiuium, que Greci uocant, et a nostris uulgo appellantur [b 1Kb] parentalia: eo quod parentibus iusta celebrentur. Dicit et alibi Scriptura diuina: Date uinum his, qui in luctu sunt ; ut uidelicet obliuiscantur doloris. Precipitur ergo Prophete, ne ullum de populo consoletur, ne se misceat inimicorum Dei conuiuiis, ne iusta celebret super funeribus defunctorum. Aliud est enim  mori communi lege nature, aliud Dei occidisse sententia. Abstuli, inquit, pacem meam de populo isto, et misericordia indigni sunt: nullique etati parcam, sed et grandes et parui pariter interibunt, ita ut sepultura quoque careant. Nec se incident, inquit, neque caluitium fiet [Al. Faciant] pro eis. Mos hic fuit apud ueteres, et usque hodie in quibusdam permanet Iudeorum, ut in luctibus incidant lacertos, et caluitium faciant; quod etiam Iob fecisse legimus . Unde et Prophete dicitur, ne frangat inter eos panem, nec ingrediatur ad consolandum pro mortuo, neque potum tribuat, neque ingrediatur domum conuiuii, et ne misceatur eis, qui Dei sententie preparati sunt. Si autem hoc de lugentibus dicitur, quid fiet de hereticis, quorum  sermo serpit ut cancer, et quotidie prosternunt in Ecclesia funera deceptorum?

 Quia hec dicit Dominus exercituum Deus Isrel: Ecce ego auferam de loco isto in oculis uestris et in diebus uestris uocem gaudii, et uocem letitie: uocem sponsi, et uocem sponse. Et cum annuntiaueris populo huic omnia uerba hec, et dixerint tibi: Quare locutus est Dominus super nos omne malum grande istud? que iniquitas nostra, et quod peccatum nostrum, quod peccauimus Domino Deo nostro? Dices ad eos: Quia dereliquerunt me patres uestri, ait Dominus: et abierunt post deos alienos, et seruierunt eis, et adorauerunt eos, et me dereliquerunt, et legem meam non custodierunt. Sed et uos peius operati estis quam patres uestri. Quando peccauerit Ecclesia, aufertur  de ea omne gaudium et uniuersa letitia, de qua Apostolus dicit: Gaudete: iterum dico gaudete : uox sponsi et uox sponse, de quo scriptum est: Qui habet sponsam sponsus est . Si autem, inquit, interrogauerit te populus, cur ista patiatur, et causas miseriarum suarum quesierit, respondebis ei: Quia dereliquerunt me patres uestri, ait Dominus, qui uobis presunt 953  in Ecclesiis, et abierunt post deos alienos, quorum Deus uenter est, et auaritia et luxuria, et gloria in confusione eorum, et seruierunt eis. A quo enim quis uincitur, eius et seruus est. Et adorauerunt eos: Adorat enim unusquisque quod diligit. Et me dereliquerunt, et legem meam non custodierunt. Sacerdotum est proprie, non solum docere, sed et facere legem: ut nequaquam uerbis subiectos sibi populos et creditum gregem, sed exemplis doceant. Ac ne forte dicerent, iniusta est sententia: patres comedere uuam acerbam , et dentes filiorum obstupescere , infert: Sed et uos peius operati estis quam patres uestri; ut super his qui patribus peiora peccauerint, iusta supplicia deferantur.

  Ecce enim ambulat unusquisque post prauitatem cordis sui mali, ut me non audiat. Et eiiciam uos de terra hac in terram quam ignoratis uos, et patres uestri, et seruietis ibi diis alienis die ac nocte, qui non dabunt uobis requiem. Semel a Domino derelicti, faciunt ea que non competunt, ut uadant post desideria cordis sui mali, de quo exeunt cogitationes pessime , et idcirco de Ecclesia separantur, ut uadant in terram longinquam, quam nec ipsi, nec patres eorum nouerant priusquam peccarent, ut ibi seruiant diis alienis, qui non sunt dii, sed eorum putantur errore qui eos colunt. Quod autem intulit: Die ac nocte, perpetuam peccantium ostendit in scelere perseuerantiam, dum et in diebus flagitiis, et in noctibus libidini seruiunt. Qui non dabunt, inquit,  uobis requiem. Haud dubium quin falsos deos significet, de quibus dixit: Et seruietis ibi diis alienis. Quidquid ergo peccamus, quidquid die et nocte facimus, et malorum operum perpetramus, imperium est demonum, qui numquam nobis dant requiem, sed semper impellunt delictis augere delicta, et cumulum facere peccatorum.

 Propterea ecce dies ueniunt, dicit Dominus, et non [a 1Kb] dicetur ultra: uiuit Dominus, qui eduxit filios Isrel de terra Aegypti; sed, uiuit Dominus, qui eduxit filios Isrel de terra Aquilonis, et de uniuersis terris ad quas eieci eos, et reducam eos in terram suam quam dedi patribus eorum. Manifeste futura populi Isrel restitutio predicitur, et post captiuitatem misericordia; que iuxta litteram sub Zorobabel  et Iesu Pontifice et Ezra ex parte completa est: iuxta intelligentiam spiritualem uerius atque perfectius in Christo complenda 954 describitur. ueniet, inquit, tempus quando nequaquam dicetur, quod populus reductus sit de Aegypto per Moysen et Aaron, sed reductus de terra Aquilonis, Cyro rege Persarum laxante captiuos. Et de uniuersis, inquit, terris: quod nequaquam Cyri tempore, sed ultimo fine complebitur, dicente Apostolo: Postquam subintrauerit plenitudo gentium, tunc omnis Isrel saluus fiet . Possumus hoc et de persecutionibus, que  nostro accidere populo a diebus Neronis, de quo scribit Apostolus: Et liberatus sum de ore leonis , [b 1Kb] usque ad Maximini tempora, dicere: quomodo Dominus misertus sit populo suo, et reduxerit eos in terram suam. Haud dubium quin in Ecclesiam, quam dedit patribus eorum, Apostolis et apostolicis uiris.

 Ecce ego mittam piscatores multos, dicit Dominus, et piscabuntur eos. Et post hec mittam eis multos uenatores, et uenabuntur eos de omni monte, et de omni colle, et de cauernis petrarum, quia oculi mei super omnes uias eorum. Non sunt abscondita ea a facie [uulg. abscondite a facie] mea, et non fuit occulta iniquitas eorum ab oculis meis. Et reddam primum duplices iniquitates et peccata eorum, quibus  [uulg. quia] contaminauerunt terram meam in morticinis idolorum suorum, et abominationibus suis impleuerunt hereditatem meam. Diuersa huius capituli interpretatio est. Iudei enim autumant significari Chaldeos, qui sub piscatorum nomine describuntur, et postea Romanos, qui uenatoribus comparantur, et de montibus collibusque et cauernis petrarum, infelicem populum sunt uenati. Hoc autem Dominus fecisse se dicit: quia respexerit uias eorum, et reddiderit iniquitates, quibus contaminauerant terram, simulacra uenerantes, et abominationibus idolorum polluerant hereditatem eius. Nostri autem rectius et melius, hec de futuro uaticinatum Prophetam putant. Quia enim supra dixerat: Reducam eos in terram suam, quam dedi patribus eorum, nunc ostendit  quomodo reducendi sint, quod primum mittat Apostolos, quibus Saluator dixit: uenite post me, et faciam uos fieri piscatores hominum . Et postea uenatores, quos uel ecclesiasticos uiros, uel Angelos possumus accipere, qui postquam consummationis tempus aduenerit, uenentur sanctos quosque de montibus dogmatum excelsorum, et de collibus bonorum operum, et de cauernis petrarum, Apostolis et apostolicis uiris. Non solum enim Christus petra, sed et apostolo 955 Petro donauit, ut uocaretur Petra . In cuius sensibus requiescentes, recte dicuntur translati esse de petra. Ostenditque uel Apostolos, uel eos qui postea [c 1Kb] uenati sunt, habuisse peccata, et recepisse duplices iniquitates suas. Seruus enim qui scit uoluntatem  domini sui, et non facit eam, uapulabit multum . Sciendumque quod in Hebraico positum sit, primum, et in Septuaginta editione pretermissum. Quando autem dicit: Reddum primum duplices iniquitates, et peccata eorum, subostendit, quod postquam receperint mala, recepturi sint et bona. Hi autem qui postea transferendi sunt, contaminauerunt terram Domini in morticinis idolorum suorum, et abominationibus suis impleuerunt hereditatem eius, ut omnis mundus subditus fiat Deo: et nequaquam suo merito, sed illius misericordia conseruetur. Quod  hic de Hebraico posuimus: Non sunt abscondita ea a facie mea, in Septuaginta non habetur.

 Domine, [a 1Kb] fortitudo mea, et robur meum, et refugium meum in die tribulationis . Omnis hominum fortitudo, sine Dei uirtute, que Christus est, imbecilla reputatur et nichili. Unde confugiendum est ad Dominum, atque dicendum est: Domine, refugium factus es nobis, in generatione et generatione . Et in alio loco: Qui habitat in adiutorio Altissimi; in protectione Dei celi commorabitur . Dies autem tribulationis, siue malorum, illa intelligenda est, de qua dicit et Apostolus: Ut eriperet nos de presenti seculo nequam: Et, Redimentes tempus, quoniam dies mali sunt .

  Ad te gentes uenient ab extremis terre et dicent: uere mendacium possederunt patres nostri, uanitatem que eis non profuit. LXX: Ad te gentes uenient ab extremis terre, et dicent: Quomodo falsa possederunt patres nostri idola, et non est in eis utilitas? Postquam eiectus est Isrel, et a piscatoribus uenatoribusque translatus, consequenter uocatur ad fidem gentium multitudo, et confitetur se, siue patres suos in priori errore uersatos. Qui autem dicunt, Quomodo falsa possederunt patres 956 nostri idola, in quibus nulla est utilitas? confitentur uera esse ad que transeunt, et omni subnixa presidio.

Numquid faciet sibi homo deos, et ipsi non sunt dii? Et hoc gentes loquuntur [Al. uocantur], que uenerunt ad Saluatorem ab extremis terre, suggillantes  ignorantiam tam suam quam maiorum suorum, quia putauerunt ab homine fieri deos, cum Dei sit homines facere.

 Idcirco ecce ego ostendam eis per uicem hanc: ostendam eis manum meam et uirtutem meam, et scient quoniam [b 1Kb] nomen mihi Dominus. Manus Dei per quam cuncta operatus est, et uirtus, de qua dixit Apostolus: Christus Dei uirtus et Dei sapientia , ostenditur gentibus, Filii passione completa. Pulchreque dixit: Ostendam eis per uicem hanc: ostendam autem manifeste, et non ut prius, in umbra et in imagine, et uaticinio futurorum, ut postquam cognouerint, sciant nomen meum, audiantque a Filio: Pater, manifestaui nomen tuum hominibus .

  Peccatum Iuda scriptum est stylo ferreo in ungue adamantino, exaratum super  latitudinem [Al. altitudinem] cordis eorum , et in cornibus altarium  eorum. De gentibus que ad Dominum conuerse fuerant supra dictum est: Ecce ego ostendam eis per uicem hanc, ostendam eis manum meam et uirtutem meam: nunc de Isrel qui abiectus est, loquitur: Peccatum Iuda scriptum est stylo ferreo in ungue adamantino, et cetera. Quod cur a Septuaginta pretermissum sit, nescio; nisi forsitan [c 303Kb] pepercerunt populo suo: sicut et in Isaia eos fecisse manifestum est: Quiescite ergo ab homine cuius spiritus in naribus eius, quia excelsus reputatus est ipse ; multaque huiuscemodi, que si uoluero cuncta digerere, non dicam libro, sed libris opus erit. Gentium peccata deleta sunt, quia conuerse [Al. conuersi] ad  Dominum ab extremis terre audierunt illud: Laudate Dominum, omnes gentes; laudate eum, omnes populi. Quia confirmata est super nos misericordia eius, et ueritas Domini manet in eternum . Et de quibus dixerat ad Moysen: Dimitte me, 957 ut interficiam populum istum, et faciam te in gentem magnam . Peccatum autem Iude indelebile, et, ut ita dicam, nulla ratione abolendum, scriptum est stylo ferreo in ungue adamantino, qui Hebraice dicitur SAMIR ; non quo ullus unguis sit, qui appelletur Samir; sed quo lapis adamantinus  tantum nitorem habeat et [d 1Kb] leuitatem, ut absque ullo impedimento in eo scribi possit stylo ferreo: ut dura ferri materies scribat in  duriori tabula adamantina, et duret quod scriptum est, in perpetuum. Ipsi enim dixerunt: Sanguis eius super nos et super filios nostros . Unde exaratum siue insculptum est in cornibus altarium, siue ararum eorum, ut opera sacrilega in eternam memoriam perseuerent. Si autem hoc ita est, ubi illud quod anus delira confingit, posse hominem sine peccato esse, si uelit, et facilia Dei esse mandata?

 Cum recordati fuerint filii eorum ararum suarum, et lucorum lignorumque frondentium in montibus excelsis, sacrificantes in agro, fortitudinem tuam et omnes thesauros tuos in direptionem dabo, excelsa tua propter peccata in uniuersis finibus tuis. Et relinqueris sola ab hereditate tua, quam dedi tibi, et  seruire te faciam inimicis tuis in terra quam ignoras, quoniam ignem succendisti [Al. succendistis] in furore  meo, usque in eternum ardebit. Et hec in Septuaginta non habentur, eadem  causa quam supra diximus, ne scilicet eterna in eos sententia permaneret. Relinqueris, ait, sola ab hereditate tua, quam dedi tibi, et seruire te faciam inimicis tuis, in terra quam ignoras, uel sub Babyloniis, uel, ut est uerius, sub Romanis. Ipsi enim succenderunt ignem et clementissimum Dominum in furorem prouocarunt: qui [Al. quia] ignis furoris eius ardebit in eternum. Pudet me contentionis nostrorum, qui Hebraicam arguunt ueritatem. Iudei contra se legunt, et quid pro se sit, nescit Ecclesia. Unde nos qui sumus filii Apostolorum recordamur iniquitatum prioris populi, et iuste eos perpessos esse testamur. Possunt autem excelsa, que Hebraice dicuntur BAMOTH , et contra hereticos accipi, qui posuerunt  in excelsum os suum, et lingua eorum transiuit super terram. Qui in tantam uesaniam proruperunt, ut soli absque Spiritus sancti gratia remanserint, et perdiderint hereditatem Domini, priorem uidelicet fidei ueritatem. Unde et eternum 958 eis paratur incendium, et seruitus demonum, qui sunt inimici et ultores.

 Hec dicit Dominus: Maledictus homo qui confidit  in homine, et ponit carnem brachium suum, et a Domino recedit cor eius. Erit enim quasi myrice in deserto, et non uidebit cum uenerit bonum; sed habitabit in siccitate in deserto, in terra salsuginis et inhabitabili. Si maledictus est omnis homo, qui confidit in homine, Paulus autem Samosatenus et Photinus, quamuis sanctum et cunctis  excelsum uirtutibus predicent Saluatorem, tamen hominem confitentur; ergo maledicti erunt spem habentes in homine. Quod si nobis oppositum fuerit, quod et nos credamus in eo, qui dicit: Nunc autem queritis me interficere hominem, qui ueritatem uobis locutus sum, quam audiui a Deo, hoc Abraham non fecit: uos facitis [Al. fecistis] opera patris uestri : respondebimus illud Apostolicorum: Et si Christum secundum carnem aliquando cognouimus, sed nunc iam non nouimus. Denique idem Apostolus in principio Epistole sue scribit ad Galatas: Paulus Apostolus non ab hominibus [Al. homine], neque per hominem, sed per Iesum Christum, et Deum Patrem, qui suscitauit eum a mortuis, et qui mecum sunt omnes fratres . Si enim mors absorpta  est in uictoria , quare non carnis humilitas, que propter humanam salutem assumpta est, in diuinitatis transierit maiestatem, ut fecerit utrumque unum; et non adoremus creaturam, sed Creatorem, qui est benedictus in secula? Maledictus est igitur, non solum qui spem habet in homine, sed qui ponit carnem brachium suum, id est, fortitudinem suam, et quidquid egerit, non Domini clementie, sed sue putauerit esse uirtutis. Qui enim hoc agit, a Domino recedit cor eius, asserens se  posse quod non potest. Et erit quasi myrice, que Hebraice dicitur AReR , siue ut interpretatus est Symmachus, lignum infructuosum in solitudine. Et non uidebit cum uenerint bona, que uisura est gentium multitudo; sed habitabit in siccitate in deserto. Hoc dicitur de populo Iudeorum qui habitant in deserto, fructusque non faciunt, et sunt in terra salsuginis, que nullos fructus faciat, et inhabitabili, que hospitem non habet Deum, nec Angelorum presidia, nec Spiritus sancti gratiam, nec scientiam magistrorum.

 Benedictus uir, qui confidit in Domino, et erit Dominus [a 1Kb] spes  eius: 959 et erit quasi lignum, quod transplantatum est  super aquas, quod ad humorem mittit radices suas, et non timebit, cum uenerit estus: et erit  folium eius uiride : et in tempore  siccitatis non erit sollicitum  nec aliquando desinet facere fructum. Illud de Iudeis dictum sit et hereticis, qui spem habent in homine, in Christo uidelicet suo, quem non Filium Dei, sed purum hominem putant esse uenturum. E contrario uir Ecclesiasticus, qui confidit in Domino, audit illud: Et scitote, quoniam Dominus ipse est Deus . Confidit in Domino, et illi ligno comparabitur, de quo et in primo psalmo cantatur: Et erit tamquam lignum, quod plantatum est secus decursus aquarum, quod fructum suum dabit in tempore suo, et folium eius non defluet. Super aquas autem, Spiritus sancti gratiam, diuersas donationes [b 1Kb] . Quod ad humorem mittit radices suas: ut a Domino  accipiat ubertatem. Sed et aliter possumus dicere, quod de siccitate Iudaica translati simus in baptismatis gratiam sempiternam. Et non, inquit, timebit, cum uenerit estus, uel tempus persecutionis, uel dies iudicii: Et erit folium eius uiride, siue erunt in eo ramusculi frondentes: ut numquam timeat siccitatem, sed cunctarum uirtutum germinet gratiam. Cumque tempus, siue annus, uenerit siccitatis, non metuet, quando Dominus iratus mandauerit nubibus, ne pluant super Isrel imbrem . Quodque sequitur: nec desinet facere fructum, [c 1Kb] illud locus qui in Marco scriptus est, quod uenerit Dominus ad ficum, et non inuenerit in ea fructum, quia nondum erat tempus, et maledixerit ei, ut fructus non faciat in eternum, exponere poterit . Qui enim  confidit in Domino, et Dominus est fiducia eius, etiam in tempore Iudaice siccitatis non metuet; sed semper afferet fructum, credens in eum, qui semel pro nobis mortuus est, et ultra non moritur , et dicit: Ego sum uita .

 Prauum est cor omnium [Al. hominum], et inscrutabile, quis cognoscet illud? Ego Dominus scrutans cor, et probans renes, qui do unicuique iuxta uias suas, et iuxta fructum adinuentionum suarum. LXX: Profundum est cor super omnia, et homo  est, quis cognoscet eum? et 960 cetera similiter. uerbum Hebraicum  ENOS quatuor litteris scribitur, ALEPH et NUN et uAU et SIN. Si igitur legatur ENOS, homo dicitur, si autem ANUS, inscrutabile, siue desperabile: eo quod nullus cor hominum ualeat inuenire. Symmachus uero hunc locum ita interpretatus est: Inscrutabile cor omnium: uir autem quis est qui inueniat illud? Solent [a 1Kb] quidam nostri, bono quidem uoto, sed non secundum scientiam, uti hoc loco contra Iudeos, quod homo sit Dominus atque Saluator, secundum dispensationem carnis assumpte, nullusque possit natiuitatis eius scire mysterium, secundum illud quod scriptum est: Generationem eius quis enarrabit ? nisi solus Deus qui arcana rimatur, et reddit unicuique secundum opera  sua. Melius autem est, ut simpliciter accipiamus, quod nullus cogitationum secreta cognoscat nisi solus Deus: dixerat enim supra: Maledictus homo qui spem habet in homine. Et e contrario: Benedictus uir qui confidit in Domino. Unde ne hominum putaremus certum esse iudicium, intulit, omnium propemodum corda esse peruersa, dicente Psalmista: Ab occultis meis munda me, et ab alienis parce seruo tuo : haud dubium quin cogitationibus. Et in Genesi: uidens autem Deus quod multa malitia hominum esset in terra, et cuncta cogitatio cordis intenta esset ad malum omni tempore . Et iterum: Sensus enim et cogitatio humani cordis ab adolescentia sua prona sunt in malum . Per que discimus solum Deum nosse cogitationes  eorum. Si autem de Saluatore dicitur: uidens autem cogitationes eorum iehsu ; nullusque potest uidere cogitationes eorum, nisi solus Deus; ergo Christus Deus est, qui scrutatur corda, et probat renes; et reddit unicuique iuxta opera sua .

 Perdix fouit  que non peperit.  Fecit diuitias suas [A uulg. abest suas] non cum iudicio. In dimidio dierum suorum relinquet eas  et in nouissimo suo erit insipiens. Aiunt Scriptores naturalis historie, tam bestiarum et uolucrum, quam arborum herbarumque , hanc [b 2Kb] perdicis esse 961  naturam, ut oua alterius perdicis, id est, aliena furetur, et eis incubet foueatque: cumque fetus adoleuerit,  auolare ab eo, et alienum parentem relinquere. Huiuscemodi diuites sunt, qui aliena diripiunt, et absque cogitatione [Al. recogitatione] iudicii Dei, faciunt diuitias non cum iudicio, quas in medio tempore relinquunt, subita morte subtracti [Al. substrati], quando dicitur eis: Stulte, hac nocte repetent animam tuam a te, que autem preparasti, cuius erunt ? nichilque insipientius, quam non prouidere nouissima, et breuia putare perpetua. Alii uero et propter superiorem historiam, et propter alteram qua dicunt, perdicem esse pugnacissimum et immundum, ita ut uictum polluat, diabolum sub eius nomine interpretantur, quod alienas sibi diuitias congregarit dicens ad Dominum: Hec omnia tibi dabo, si cadens adoraueris me .  Quem relinquent diuitie sue, que male ab eo fuerant congregate; et per Apostolos conuertentur [Al. reuertentur] ad Dominum: et qui sibi uidebatur esse prudentissimus, erit omnium iudicio insipiens. Quodque a LXX dicitur: Clamauit perdix, ad hereticorum personam referendum est, quod perdix iste diabolus clamauerit per principes hereticorum, et congregauerit que non peperit, et deceptorum sibi multitudinem congregarit, que postea dimittat cum: et omnium iudicio stultissimus comprobetur.

 Solium glorie altitudinis a principio, locus sanctificationis nostre. Exspectatio Isrel, Domine, omnes qui te derelinquunt, confundentur, recedentes, [c 1Kb] in terra scribentur [Al. describantur]; quoniam dereliquerunt uenam  aquarum uiuentium  Dominum. Perdice propter suam stultitiam derelicta, exspectatio Isrel, id est, populi Dei et credentis in Domino, ipse est qui fecit omnia: cuius solium gloriosum est et excelsum a principio, locusque sanctificationis omnium credentium, ut non in loco sit Dominus, sed ut ubi ille fuerit, locus sanctificatus sit. E contrario qui derelinquunt Dominum, confundentur confusione perpetua, et recedentes, siue declinantes ab eo, scribentur in terra, deleti de libro uiuentium. Sicut enim, qui potest cum Apostolo dicere: Noster autem municipatus in celo est , in celestibus scribitur: sic qui derelinquit Dominum, uel declinat ab eo, scribetur in 962 terra cum his, qui terrena sapiunt. Causaque manifesta, cur scribantur in terra: quia dereliquerunt fontem  uite Dominum, siue fontem aquarum uiuentium Dominum, qui loquitur in Euangelio: Si quis sitit, ueniat  ad me et bibat: qui credit in me, sicut dicit Scriptura, flumina de uentre eius fluent aque uiue. Hoc autem dixit de Spiritu, quem accepturi erant credentes .

 Sana me, Domine, et sanabor: saluum me fac, et saluus ero: quoniam laus mea tu es. Multi medici in Euangelio  hemorrhousam curauerant, que omnem substantiam suam perdiderat in eis, et tamen a nullo curari potuit, nisi ab eo, qui uerus est medicus, et cuius sanitas in pennis eius. Unde et nunc Propheta a populo passus opprobria, et crebro insidiis circumuentus, ab eo curari et saluus fieri cupit, cuius uera laus, ueraque medicina est.

 Ecce ipsi dicunt ad me: Ubi est uerbum Domini? ueniat. Ego autem non sum turbatus  te pastorem sequens , et diem hominis non desideraui: tu scis. Quod egressum est de labiis meis, rectum fuit in conspectu tuo . Non sis mihi formidini, spes mea tu in die afflictionis . Qui non putant uentura, que dicta sunt, loquuntur ad Prophetam: Ubi est uerbum Domini? ueniat: dissimulationem sententie, dilationem arbitrantes. Illis autem, inquit, ista dicentibus, ego non sum turbatus, nec laboraui te pastorem sequens, siue, post tua ingrediens uestigia. Nec hoc fui fine contentus, sed diem hominis non desideraui, uel uitam longiorem, uel prospera queque huius seculi. Ipsumque uocat testem, quem et iudicem: Tu nosti. Sequitur: Quod  egressum est de labiis meis, rectum fuit in conspectu tuo; ut numquam mentitus sit, et Domini uoluntati aduersa non dixerit. Non sis mihi, inquit, tu formidini, spes mea in die afflictionis. Quod perspicuum est iuxta Hebraicum. Iuxta id uero, quod Septuaginta transtulerunt dicentes: Ne fias mihi alienus, parcens [a 1Kb] mihi in die malo, est sensus: Ne parcas mihi in presenti seculo, quod malum est; sed redde mihi iuxta peccata mea, ut requiem habeam sempiternam. Scio enim 963 scriptum: Quem diligit Dominus, corripit: flagellat autem omnem filium, quem recipit . Dies autem malus, uel omne seculum est, uel dies iudicii, his qui propter peccata cruciantur.

 Confundantur, qui persequuntur me, et non confundar ego. Paueant illi, et non paueam ego.  Induc super eos diem afflictionis, et duplici contritione contere eos. Imprecatur aduersum eos Propheta, qui exprobrant ei uerbum Domini, et dicunt: Ubi est uerbum Domini? ueniat; ut confundantur qui persequuntur eum, et erubescant et redeant ad salutem: ut illi paueant mentientes, et non iste qui uera predicit. Cumque dies ultionis aduenerit, duplici contritione conterat [Al. contere] eos, fame et gladio.

 Hec dicit Dominus ad me: uade et sta in porta  filiorum populi: per quam  ingrediuntur reges Iuda, et egrediuntur, in cunctis portis Ierusalem, et dices ad eos; Audite  uerbum Domini, reges Iuda, et omnis Iuda  cunctique habitatores Ierusalem, qui ingredimini per portas has. Quoniam, inquit, uerba tua audire contemnunt, nec ad te ueniunt, ut requirant que sit sententia [Al. sapientia] Dei, tu perge ad locum celeberrimum, uel portam templi, uel urbis, per quas reges et omne uulgus ingreditur et egreditur, ut necessitate cogantur audire, et importune, opportune predices uerbum Domini : nec ulla apud eos remaneat excusatio, quod ideo non fecerint, quia non audierint.

 Hec dicit Dominus: Custodite animas uestras, et nolite portare pondera in die sabbati, nec inferatis per portas Ierusalem. Et nolite eiicere onera de domibus uestris in die sabbati, et omne opus  non facietis, et santificate diem sabbati, sicut precepi patribus uestris: Et non audierunt, nec inclinauerunt aurem suam, et indurauerunt ceruicem suam , ne audirent me, et ne acciperent disciplinam. Et erit, inquit, si audieritis me, dicit Dominus, ut non inferatis onera per portas ciuitatis huius in die sabbati: et si sanctificaueritis diem sabbati, ne faciatis in ea omne opus, ingredientur per portas ciuitatis huius reges et principes sedentes super solium Dauid: et ascendentes in curribus et equis, ipsi et principes eorum, uiri Iuda et habitatores Ierusalem, et habitabitur ciuitas hec in sempiternum. Et uenient de ciuitatibus Iuda, et de circuitu Ierusalem, et de terra Beniamin, et de campestribus, et de montosis [Al. montuosis], et ab austro, portantes  holocaustum et uictimas  et sacrificium 964  et thus, et inferent oblationem  in domum Domini. Si autem non audieritis me, ut sanctificetis diem sabbati, et ne portetis onus, et ne inferatis per portas Ierusalem in die sabbati, succendam ignem in portis eius, et deuorabit domos Ierusalem, et non exstinguetur. Ne preceptum sabbati instauratum per Ieremiam in frustra discerperem, totum ponere placuit, ut simul omnia cognoscamus. Custodit animam suam, qui non portat pondera peccatorum in die quietis et sabbati: nec infert ea per portas Ierusalem, quas uirtutes debemus accipere. Et nolite, inquit, eiicere onera de domibus uestris. Non enim portanda sunt, sed penitus abiicienda. Et omne opus ne faciatis, uel seruile, uel illud de quo  scriptum est: Esca uentri, et uenter escis: Deus autem et hunc et illam destruet ; sed illud opus operandum, de quo Saluator loquitur; Operamini opus, quod non perit . Santificate, inquit, diem sabbati, ut omne tempus uite nostre in sanctificatione ducamus, sicut fecerunt patres nostri Abraham, Isaac, et Iacob. Cumque ista preceperit Deus, non inclinauerunt aurem suam, mentis utique, non carnis; sed indurauerunt ceruicem suam, reiicientes iugum Legis, et per metaphoram indomitorum animalium habentes similitudinem. uideamus quod sit premium eorum, qui non portant onera in  die sabbati, et sanctificant illum. Ingredientur, inquit, per portas ciuitatis huius reges, quorum cor in manu Dei est, et qui regnant corporibus suis , et principes sedentes super solium Dauid, ut Christi imitentur exemplum, et ascendentes in curribus, et equis, de quibus scriptum est; Currus Dei decem millibus, multiplex millia letantium, Dominus in eis in Sinai in sancto . Et alibi: Equitatio tua salus . Omnis uir qui confitetur Deum, et qui habitat in Ierusalem, de qua dictum est: Factus est in Salem [Al. Ierusalem], id est, in pace, locus eius, et habitatio eius in Sion , et habitabitur Ecclesia Dei in eternum. uenient de ciuitatibus Iuda, et de circuitu Ierusalem, de quibus iam diximus, et de terra Beniamin, qui filius est uirtutis et  dextere, et de campestribus, quod Hebraice dicitur SEPHELA , et planam historie significat intelligentiam, et de montosis, excelsis uidelicet dogmatibus, et ab Austro, de quo scriptum est: Deus ab Austro ueniet . Unde calor et plena lux, et ubi omne frigus expellitur: Portantes, ait, holocausta, seipsos consecrantes Deo, et uictimam, siue 965 thymiama, ut dicant: Sacrificium Domino spiritus contribulatus . Et, Christi bonus odor sumus in omni loco . Et alibi: Dirigatur oratio mea sicut incensum in conspectu tuo . Et sacrificium, pro quo LXX ipsum uerbum Hebraicum posuere MANAA , quod pessima consuetudine, immo scriptorum negligentia, manna in  nostris [a 19Kb] legitur. Et thus, de quo scriptum est: Ut quid mihi thus affertis de Saba ? Et inferent oblationem, que Hebraice dicitur THODA , et in gratiarum actionem uerti potest, et quam laudem LXX transtulerunt. In domum Dauid, haud dubium quin in Ecclesiam. Hec sunt premia eorum, qui sanctificant sabbatum, et nullo pondere pregrauantur. Sin autem, inquit, non audieritis precepta mea, [b 1Kb] et feceritis que non facienda mandaui: Succendam ignem in portis eius, id est, Ierusalem, illum de quo dicitur: Omnes adulterantes 966 quasi clibanus corda eorum : qui deuorat domos, siue uicos Ierusalem, [c 17Kb] quos [Al. quod] LXX , Aquila et Symmachus [d 19Kb] , id est turritas domos, interpretati sunt, appellanturque Hebraice ARMANOTH  . Et numquam hoc exstinguetur [e 1Kb] incendium, dicente Apostolo: Uniuscuiusque opus quale sit, ignis probabit . Et iterum: Si cuius opus arserit, detrimentum patietur, ipse autem saluus erit, sic tamen quasi per ignem . Sin autem nostri iudaizantes explanationem tropicam repudiarint, aut Iudei esse cogentur, et cum obseruatione sabbati circumcidere preputia, aut reprehendere certe Saluatorem, qui iussit in sabbato paralytico, ut portaret lectulum suum, Euangelista dicente: Propterea magis Iudei querebant eum interficere, non solum quia soluebat sabbatum, sed et Patrem suum dicebat Deum, equalem se faciens Deo .



LIBER QUARTUS.


 965-966 Semper diabolus bono operi imminet [Forte inuidet] et ubique gradientibus ponit laqueos, narrante Propheta de satellitum eius insidiis: Iuxta semitam scandalum posuerunt mihi , et Euangelio  hoc ipsum plenius instruente, quod uolatilia celi iuxta uiam iacta [Al. iactata] semina diripiant atque disperdant. Cur hoc principio, frater Eusebi, usus sim, sequens sermo monstrabit. Multis et de toto huc orbe confluentium turbis, et Sanctorum Fratrum monasteriique curis occupatus, Commentarios in  Ieremiam per interualla dictabam; ut quod deerat otio, superesset industrie; cum subito heresis Pythagore et Zenonis, , et , id est, impassibilitatis et impeccantie, que olim in Origene, et dudum in discipulis eius Grunnio, Euagrioque [a 1Kb] Pontico, et Iouiniano iugulata est, cepit reuiuiscere, et non solum in Occidentis, sed et in Orientis partibus sibilare, et in quibusdam insulis, precipueque Sicilie et Rhodi, maculare plerosque, et crescere per dies singulos, dum secreto docent, et publice 967-968 negant. Cui respondere diu tacens  et dolorem silentio deuorans, erebra fratrum expostulatione compulsus sum: nec tamen hucusque prorupi, ut auctorum nomina ponerem, malens eos corrigi, quam infamari [Al. imitari]. Neque enim hominum, sed erroris inimicus sum: qui mihi ut uicem talionis et genuinum sui doloris [Al. sudoris] illiderent, ueteres magistrorum suorum calumnias concinnantes, intantum elingues [Al. bilingues] et miseri demonstrati sunt, ut ne maledicere quidem suis uerbis potuerint. Quorum tunc temporis, editis aduersus eos libris, nenie confutate sunt, quos qui legere uoluerint, liquido peruidebunt, canes eos iuxta Isaiam esse mutos, qui latrare nesciant: habentes quidem uoluntatem et rabiem mentiendi, sed artem fingendi et latrandi non habentes . Quibus  loquar compendio: Aut bona sunt que docetis, aut mala. Si bona, defendite libere: si mala, quid occulte miseros iugulatis errore, recteque fidei ad decipiendos simplices quosque iactatis expositionem? que si uera est, cur absconditur? si falsa, cur scribitur? Rogo que est ista insania? Precipiente apostolo , ut parati simus ad satisfaciendum omni poscenti nos rationem de ea que in nobis est spe, et Propheta clamante: Loquebar de [Al. in] testimoniis tuis in conspectu regum, et non confundebar , isti publicum fugiunt, et susurrant in angulis perditorum, dolentque quasi pro suis, que sua metuunt confiteri. Cumque generaliter aduersum uitia quid et hereticos dixerimus, se peti queruntur; malumque conscientie dissimulata diu indignatione  pronuntiant. Quod si cauendum nobis est, ne ueterem ledere uideamur [a 1Kb] necessitudinem, si superbissimam heresim spirituali mucrone truncemus, ergo sustinende erunt nobis cruces prodite fidei, et dicendum cum Propheta: uersatus sum in miseria, dum mihi infigitur spina . Quin potius audiant illud Apostolicum: Obedire Deo magis oportet quam hominibus . Et iterum: Si hominibus placerem, Christi seruus non essem. uerum hec in proprio, nisi tacuerint, opere [b 1Kb] plenius exsequemur. Nunc ceptum in Ieremiam carpamus iter, et quartum in eum uolumen breuiter transcurrentes, in his tantum que obscura fuerint immoremur.

 uerbum quod factum  est ad Ieremiam a Domino, dicens: Surge et descende in domum figuli, et ibi audies uerba mea. Et descendi in domum figuli, et ecce ipse faciebat opus super rotam . Et dissipatum est uas, quod ipse faciebat e luto manibus suis. Conuersusque  fecit illud uas alterum, sicut placuerat in oculis eius ut faceret. Et factum est uerbum Domini ad me, dicens: Numquid sicut figulus iste non possum [uulg.  potero, ad Hebr. [Figure: [Hebrew Text] 1Kb] ] uobis facere, domus Isrel? ait Dominus. Ecce sicut lutum in manu figuli, sic uos in manu mea, domus Isrel. Repente  loquar aduersum gentem et aduersum regnum, ut eradicem  et destruam, et disperdam illud. Si penitentiam egerit gens illa a malo suo quod locutus sum aduersum eam, agam et ego penitentiam super malo quod cogitaui ut facerem ei. Et subito  loquar de gente et regno, ut edificem, et ut plantem illud. Si fecerit malum in oculis meis, ut non audiat uocem meam, penitentiam agam super bono quod locutus sum ut facerem ei. Per omnes quidem sensus ad iudicium et intelligentiam animi peruenitur, auditu, odoratu, gustu, tactu, sed 969 magis mente retinetur, quod oculis cernitur. Unde iubetur  Propheta ad domum figuli ire, et ibi Domini audire precepta. Cumque, ait, perrexissem et descendissem in domum figuli, faciebat ipse opus super rotam, quam LXX uerbi ambiguitate seducti, lapides transtulerunt, ABANIM  enim pro qualitate loci et diuersitate pronuntiationis, et organum, id est, rota figuli uocatur, et lapides. Cumque, inquit, cernerem uas e luto fieri, subito dissipatum est, hoc Dei agente prouidentia, ut manus artificis dum nesciret, errore suo parabolam figuraret. Rursumque ille figulus, qui uas e luto, rota currente, perdiderat, fecit aliud sibi ut ei uisum est. Statimque Dominus ad Prophetam: Si figulus, ait, hanc habet potestatem, ut ex eodem luto rursum faciat quod fuerit dissipatum: ego in uobis, qui quantum in uobis est, periisse uidemini,  hoc facere non potero? Et ut liberum significaret arbitrium, dicit se et mala annuntiare genti et regno illi, uel illi; et rursum bona: nec tamen hoc euenire quod ipse predixerit; sed e contrario fieri, ut et bona malis eueniant, si egerint penitentiam, et bonis mala, si post repromissiones fuerint ad peccata conuersi. Et hoc dicimus, non quod ignoret Deus hoc uel illud, gentem aut regnum esse facturum, sed quod dimittat hominem uoluntati sue, ut uel premia, uel penas sua uoluntate et suo merito recipiat. Nec statim totum erit hominis quod eueniet; sed eius gratie qui cuncta largitus est: ita enim libertas arbitrii reseruanda est, ut in omnibus excellat gratia largitoris; iuxta illud propheticum: Nisi Dominus edificauerit domum, in uanum laborauerunt  qui edificant eam. Nisi Dominus custodierit ciuitatem, in uanum uigilabit [Al. uigilat] qui custodit eam . Non enim uolentis neque currentis, sed miserentis est Dei .

 Nunc ergo dic uiro Iude, et habitatori [Mss. habitatoribus, rectius] Ierusalem, dicens, Hec  dicit Dominus: Ecce ego fingo contra uos malum et cogito contra uos cogitationem: reuertatur  unusquisque a uia sua mala, et dirigite uias uestras et studia uestra. Qui dixerunt, desperauimus , post cogitationes enim nostras ibimus, et unusquisque prauitatem  cordis sui mali [Al. placuerit cordi suo malo] faciemus. Ideo hec dicit Dominus: Interrogate gentes, quis audiuit talia horribilia, que fecit nimis uirgo Isrel? Implet Dominus parabolam quam et sermonibus, et aspectu docuerat, et 970 dicit: Ecce ego fingo contra uos malum, quasi figulus lutum: malum autem iuxta Isaiam qui dicit: Faciens pacem, et creans malum . Non quod per se malum sit, sed quod patientibus malum esse uideatur. Et cogito contra uos cogitationem, id est, pro merito inferre sententiam. Mutate opera, et dirigite uias  uestras, ut et prosperis pena mutetur. Qui, inquit, dixerunt contrario: Confortabimur, in malis uidelicet operibus, siue iuxta Aquilam, desperauimus, et iuxta Symmachum, defecimus, quod utrumque offendit Deum; ut aut nequaquam se putet posse saluari, aut ad placandum Deum animo defecisse. Et post cogitationes, inquit, nostras ibimus. Ubi est ergo [a 1Kb] absque Dei gratia liberii arbitrii potestas, et proprie iudicium uoluntatis, cum grandis offensa sit Dei sequi cogitationes suas et praui cordis facere uoluntatem? Propterea infert, dicens: Interrogate gentes, et omnes in circuitu nationes, quis fecerit, quis audierit idolis seruiens, que fecit nimis uirgo Isrel? uirginem autem uocat, eo quod uni Deo seruierit, dicente Propheta: Notus in Iudea Deus, in  Isrel magnum nomen eius .

 Numquid deficiet de petra agri nix Libani: aut auelli possunt aque erumpentes, frigide et defluentes? LXX: Numquid deficient de petra ubera, aut nix de Libano, aut declinabit aqua uiolenter sublata uento? Tale quid et illud uirgilianum sonat :

Ante leues ergo pascentur in ethere cerui,
Et freta destituent nudos in littore pisces,
Quam nostro illius labatur pectore uultus.
Et in alio loco :

In freta dum fluuii current, dum montibus umbre
Lustrabunt, conuexa polus dum sidera pascet,
Semper honos nomenque tuum laudesque manebunt.
Quomodo, inquit, nix de Libani summitatibus deficere non potest; nec ullo, ut omnis liquescat, solis  ardore superatur, fluentesque de montibus riui, nequaquam siccantur in fontibus: sic meum nomen, quod per se stabile est, atque perpetuum, non poterit immutari, et tamen cum cetera nature ordinem seruent, populus meus oblitus est mei. Sequitur enim:

 Quia oblitus est mei populus meus, frustra libantes et impingentes in uiis suis, in semitis seculi  ut ambularent per eas in itinere non trito. Qui obliuiscitur Dei, et relinquit illum, qui dicit: 971 Ego sum uia ; libatque diis alienis, impingit in uiis suis, nequaquam Dei, sed suis, et antiquas sempiternasque semitas  derelinquit, que omnium sanctorum sunt trite uestigiis colentium Deum. Isti uero ambulauerunt in itinere non trito, et relicto cultu Dei, idola uenerati sunt, propter que infertur pena que sequitur:

 Ut fieret terra eorum in desolationem, et in sibilum sempiternum, omnis qui preterit [Al. preterierit] per eam, obstupescet et mouebit caput suum. Et quia dereliquerunt, ait, cultum Dei, et prauas idololatrie semitas sunt secuti; propterea terra eorum redacta est in solitudinem et in miraculum omnium sibilumque, ita ut qui terram quondam, et urbem florentissimam uiderint in desertum et cinere esse collapsam, admirentur et stupeant, et anime confusionem, gestu corporis indicent: hoc est enim mouere caput, et stuporem mentis  [b 1Kb] silentio demonstrare. Quod plenius et rectius post aduentum Domini intelligimus esse completum, quando nullus Iudeorum terram quondam et Urbem sanctam ingredi lege permittitur; sed cum ad planetum uenerint, mirantur et deflent uaticinia Prophetarum, opere completa.

 Sicut uentus urens dispergam eos coram inimico , dorsum et non faciem ostendam eis in die perditionis eorum. Usque hodie sententia Dei permanet in Iudeis. In toto orbe dispersi sunt coram inimico diabolo, uel inimicis demonibus; et cum diebus ac noctibus in synagogis Satane inuocent nomen Dei, dorsum et non faciem suam ostendit eis Deus, ut intelligant eum semper recedentem, et numquam ad se uenientem. Dies autem perditionis Iudaice, omne tempus est post passionem  Saluatoris, usque ad finem seculi: ut postquam subintrauerit plenitudo gentium, tunc omnis Isrel saluus fiat .

 Et dixerunt: uenite et cogitemus aduersus Ieremiam cogitationes, non enim peribit lex a sacerdote, neque consilium a sapiente, nec sermo a propheta. uenite et percutiamus eum in lingua, et non attendamus ad uniuersos sermones eius. Ista et tunc Iudeorum contra Ieremiam, siue Dominum Saluatorem, et hodie hereticorum contra seruos eius cogitatio est, ut calumnias struant, et sanctos uiros accusatione preueniant, nec cogitent quid illi ueritatis loquantur, sed quid ipsi struant 972 mendacii; iactant enim in sacerdotibus, et in sapientibus, et  in pseudoprophetis suis legem et consilium Dei, et eloquium permanere, dicente Scriptura: In peruersam animam non intrabit sapientia .

 Attende, Domine, ad me: et audi uocem aduersariorum meorum. Numquid redditur [Al. reddetur] pro bono malum, quia foderunt foueam anime mee? Recordare quod steterim in conspectu tuo, ut loquerer pro eis bonum, et auerterem indignationem tuam ab eis. Propterea da filios eorum in famam, et deduc eos in manus gladii. Fiant uxores eorum absque liberis et uidue, et uiri earum interficiantur morte, iuuenes eorum confodiantur gladio in prelio, audiatur  clamor de domibus eorum. In typum quidem Saluatoris hec a populo Iudeorum Ieremias uniuersa perpetitur, qui postea, Babylonio ueniente, uastantur. Sed plenius atque perfectius complentur in Christo, et [Al. cum] urbe subuersa, Romano gladio trucidati sunt, non ob idololatriam, que eo tempore non erat, sed ob interfectionem Filii Dei, quando cunctus simul populus conclamauit: Tolle, tolle talem: regem non habemus nisi Cesarem . Et imprecatio eorum eterna damnatione completa est; Sanguis eius super nos, et super filios nostros . Foderant enim Christo foueam, et dixerant: Auferamus eum de terra uiuentium . Qui tante erga eos misericordie fuit, [a 1Kb] ut stans in conspectu Patris, loqueretur pro  eis bonum, ut auerteret indignationem suam ab eis, ut in cruce quoque diceret: Pater, ignosce eis; quid enim faciunt, nesciunt . Manifesta transcurrimus, ut in obscurioribus immoremur, nequaquam deliramenta quorumdam et captiuitatem celestis Ierusalem interpretantes, sed perspicuam historiam et manifestissimam prophetiam, omni uerborum et sensuum confidentia persequentes.

 Adduces enim super eos latronem repente, quia foderunt foueam ut caperent me, et laqueos absconderunt pedibus meis. Tu autem, Domine, scis omne consilium eorum aduersum me in mortem. Ne propitieris iniquitati eorum, et peccatum eorum a facie tua non deleatur. Fiant corruentes  in conspectu tuo, in tempore furoris tui abutere  eis . Si de Ieremia intelligimus, repentinum latronem referamus ad Nabuchodonosor: si de Saluatore, quod et uerius, et melius est, ad Romanum exercitum. Et ne iniusta uideatur sententia Dei, exponit, 973 quid fecerint contra Filium Dei Christum, et quid passi sint. Quod autem infert, ne propitieris iniquitati eorum, et peccatum eorum a facie tua non deleatur, nequaquam priori sententie contrarium est, in qua pro populo deprecatur Patrem; sed postquam datum tempus penitentie preteriit, et illi in suo scelere perseuerant, [b 1Kb] populi et seniores, non tam pro se puniuntur quam pro aliis, ne inultum peccatum ceteris noceat exemplo. Quodque infert: Fiant impingentes, siue corruentes, in conspectu tuo, illius Isaie, et Petri  apostoli simile est, Et non impingetis sicut in lapidem offensionis, et petram scandali . Cuius et in psalmis Propheta meminit: Lapidem, quem reprobauerunt edificantes, hic factus est in caput anguli. A Domino factum est hoc .

 Hec dicit Dominus: uade, [c 1Kb] et sume lagunculam figuli testeam et de senioribus populi, et de senioribus Sacerdotum, et egredere ad uallem filii Ennom, que est iuxta introitum porte fictilis ; et predicabis  ibi uerba, que ego loquar ad te, et dices:  Audite uerbum Domini, reges Iuda, et habitatores Ierusalem. Pro laguncula figuli, que Hebraice dicitur BOCBOC , LXX doliolum transtulerunt, et pro porta fictili, Aquila, Symmachus et Theodotio ipsum uerbum posuerunt Hebraicum HARSITH : pro quo LXX iuxta morem suum pro aspiratione HETH [Figure: [Hebrew Text] 3Kb] littere, addiderunt CHI Grecum, ut dicerent Charsith pro Arsith, sicut illud est pro Hebron, Chebron, et pro Ieriho, Iericho. uult autem Scriptura diuina, non solum auribus doceri populum, sed et oculis. Magis enim  mente retinetur quod uisu, quam quod auditu ad animum peruenit: Tolle, inquit, lagunculam, siue doliolum testeum, et de senioribus populi ac Sacerdotum, et egredere ad uallem filii Ennom, de qua supra diximus, in qua erat delubrum  Baal, et nemus, ac lucus Sile fontibus irrigatus. Ipsa autem, inquit, uallis iuxta portam est, que Hebraice HARSITH , hoc est, fictilis appellatur. Et predicabis, uel leges ibi uerba, que ego loquar tecum: ut ibi audiantur que dicturus sum. Ideo autem  et predicabis, et clamabis, et leges ponitur, quia uerbum Hebraicum CARATH , tria hec significat. uultque que dicturus est, et reges Iuda audire, et habitatores Ierusalem, id est, et stirpem regiam, et omnem populum, ut 974 inexcusabiles sint, qui audire noluerint.

 Hec dicit Dominus exercituum Deus Isrel: Ecce ego inducam afflictionem  super locum istum: ita ut omnis qui audierit illam   tinniant aures eius, eo quod dereliquerint me, et alienum fecerint locum istum, et libauerint in eo diis alienis quos nescierunt ipsi et patres eorum et reges Iuda. Et repleuerunt locum istum sanguine innocentum, et edificauerunt excelsa Baalim, ad comburendos filios suos igne in holocaustum Baalim; que non precepi , nec locutus sum, nec ascenderunt in cor meum. Et hunc locum stulte quidam ad celestem referunt Ierusalem. Quod ne semper admoneamus, hoc tantum dixisse sufficiat: uitandam istius modi explanationem esse, immo heresim, que manifesta subuertit, et prestigias quasdam Ecclesiis Christi conatur inducere. Nulli autem dubium quin in Templo Dei, Baal idolum posuerint, siue in delubro quod erat in ualle filii Ennom, ubi et lucus Baal  et ara eius fuit, super quam immolauerunt et incenderunt filios suos. Que Dominus nec cogitauit, nec locutus est, nec ascenderunt in cor eius. Non quo Deus futura nescierit, sed quod indigna sua notitia ignorare se dicat, iuxta illud Euangelicum: Discedite a me, operarii iniquitatis, nescio uos . Nouit enim Dominus eos qui sui sunt . Et, Qui ignorat, ignorabitur . uel certe , et hec de Deo accipienda, sicut et alia. Omnis autem hereticus derelinquit Deum, et alienum facit locum habitatione Dei, quem sua fraude  polluerit, et libat diis alienis, quos nec ipse nouerat, nec patres eius, Apostoli uidelicet et apostolici uiri; reges autem Iuda, hoc est, hereticorum patriarche, implent locum quondam Dei, sanguine deceptorum et innocentium. Nisi enim stultus et simplex fuerit, non cito subuertitur. Et edificant excelsa Baalim, dum de sublimibus disputare se dicunt. Et comburunt filios suos idolo, quos in heresi genuerunt. Que omnia ignorare se dicit Dominus, nec umquam ascendisse in cogitationem suam.

 Propterea ecce dies ueniunt, dicit Dominus, et non uocabitur locus iste amplius Thopheth, et uallis filii Ennom, sed uallis occisionis. LXX: Idcirco ecce dies ueniunt, dicit Dominus, et non uocabitur locus iste amplius ruina et filii Ennom,  sed occisionis. Que sit uallis filii Ennom que Hebraice dicitur GEENNOM , unde et gehennam appellatam 975 putatur, [a 1Kb] supra diximus. Miror autem quid sibi uoluerint LXX pro THOPHETH  , hoc est, ruinam ponere, et pro ualle, , quod significat uirorum multitudinem: nisi forte ex eo quod ibi populus corruerit, et cesa sit hominum multitudo, uel spiritualiter, in errore idololatrie, uel iuxta litteram, a Babylonio exercitu, quod in consequentibus manifestius legitur.

 Et dissipabo consilium Iude et Ierusalem in loco isto, et subuertam eos gladio in conspectu inimicorum suorum, et in manu querentium animas eorum, et dabo cadauera eorum escam uolatilibus  celi et bestiis terre, et ponam ciuitatem hanc in stuporem et in sibilum. Omnis qui preterit [Al. preterierit] per eam obstupescet, et sibilabit super uniuersa plaga eius Et cibabo eos carnibus filiorum suorum, et carnibus filiarum suarum, et unusquisque carnem amici sui comedet, in obsidione et in angustia, in qua concludent eos inimici eorum, et qui querunt animas eorum. Quamquam hec et in Babylonia captiuitate accidisse populo nouerimus, tamen plenius referuntur ad tempora Saluatoris, quando obsessi sunt a uespasiano et Tito, et ciuitas eorum, Hadriani temporibus, in eternos cineres collapsa est, ut qui obtulerant filios suos idolis, ipsi eos postea famis necessitate compulsi, in ciborum usum uerterent, carnesque omnium darentur uolatilibus celi, et bestiis terre:  ut qui Domini muneribus abusi fuerant in impietatem, et propria uiscera idolis immolarant, uentres suos sepulcra facerent liberorum.

 Et conteres lagunculam in oculis uirorum, qui ibunt, uel egredientur tecum. Et dices ad eos: Hec dicit Dominus exercituum: Sic conteram populum istum, et ciuitatem hanc, sicut conteritur uas figuli, quod non potest ultra instaurari. Perspicue non  de Babylonia, sed de Romana dicitur captiuitate. Post Babylonios quippe, et urbs instaurata, et populus reductus in Iudeam, et abundantie pristine restitutus est. Post captiuitatem autem, que sub uespasiano et Tito, et postea accidit sub Hadriano, usque ad consummationem seculi ruine Ierusalem permansure sunt [Al. permanserunt], quamquam sibi Iudei auream atque gemmatam Ierusalem restituendam putent, rursumque uictimas, et sacrificia et coniugia sanctorum, et regnum in terris Domini Saluatoris. Que licet non 976 sequamur, tamen damnare non possumus, quia multi ecclesiasticorum uirorum, et [b 1Kb] Martyres ista dixerunt. Et unusquisque in suo sensu abundet, et Domini cuncta iudicio reseruentur . Quomodo autem uas fictile, et  testeum si fractum fuerit, in antiquam speciem non potest reformari: sic et populus Iudeorum et Ierusalem subuersa, statum pristinum non habebunt. Denique cassum est hodie nomen ipsius ciuitatis, et ab Aelio Hadriano Aelia dicitur, et cum habitatione pristina, pristinum quoque nomen amisit, ad decutiendam superbiam habitatorum eius. Sancte autem Crucis et Resurrectionis uocabula, non urbem significant, sed locum: nec diuitiarum quondam magnitudinem, per quam periit populus Iudeorum, sed gloriam sanctitatis, quam nostra paupercula possidet Bethleem, non habens aurum et gemmas, sed panem qui in ea natus est.

 Et in Thopheth sepelientur , eo quod non sit alius locus ad sepeliendum. Sic  faciam loco huic, ait Dominus, et habitatoribus eius, et ponam ciuitatem istam sicut Thopheth , et erunt domus Ierusalem et domus regum Iuda, sicut locus Thopheth . Quod autem in LXX insertur: Omnes domus regum Iuda, sicut locus Thopheth, in Hebraico non habetur. Et sequitur:

 Immunde omnes domus, in quarum domatibus  sacrificauerunt omni militie celi, et libauerunt libamina diis alienis. Quod supra dixerat. Non uocabitur locus iste amplius Thopheth, et uallis filii [Al. filiorum] Ennom, sed uallis occisionis, nunc ponit manifestius, quod tanta in ipso loco futura sit cedes, ut ibi aceruatim populus sepeliatur, et lucus [Al. locus] quondam religionis, fiat tumultus mortuorum. Ipsa quoque ciuitas, que huic imminet  loco, fiat sicut Thophet, pro quo LXX ruinam transtulerunt. Domus quoque Ierusalem, regumque palatia, in ruinas similes conuertantur. Causaque redditur, eo quod immunde fuerint, et idololatrie pollute scelere, pro eo quod in domatibus et tectis earum, soli et lune et stellis celi immolauerint, et thura incenderint; nec hoc fuerint errore contenti,  sed immolauerint demonibus, et libamina fuderint diis alienis .

 uenit autem Ieremias de Thopheth, quo 977 miserat eum Dominus ad prophetandum, et stetit in atrio domus Domini, et dixit ad omnem populum: Hec dicit Dominus exercituum Deus Isrel: Ecce ego inducam super ciuitatem hanc, et super omnes urbes eius uniuersa mala, que locutus sum aduersum eam, quoniam indurauerunt ceruicem suam, ut non audirent sermones meos. Postquam in Thopheth presentibus populi senioribus, quos duxerat secum Ieremias confregit lagunculam, siue doliolum, et prophetauit uerbis Domini ad conterendum populum et ciuitatem Ierusalem, reuertitur et stat in atrio domus Domini, et uniuerse loquitur multitudini, que  ad locum Thopheth ire noluerat, quod inducturus sit Dominus super ciuitatem Ierusalem, et super omnes urbes eius uniuersa mala, que locutus est aduersum eam. Et ne putemus crudelem esse sententiam, reddit causas, cur inducturus sit mala. Quoniam, inquit, indurauerunt ceruicem suam, ut non audirent sermones meos: ne post multas quidem impietates, uolentes agere penitentiam.

 Et audiuit Phasur filius Emmer sacerdos, qui constitutus erat princeps in domo Domini, Ieremiam prophetantem sermones istos. Et percussit Phasur prophetam Ieremiam, et misit eum in neruum quod erat in porta Beniamin superiori in domo Domini. Pro Phasur Septuaginta transtulerunt Phascor, qui interpretatur oris nigredo, et pro neruo,  quem nos diximus, Septuaginta et Theodotio uertere, cataracten, Symmachus [a 1Kb] siue quod utrumque tormenta significat. Nos autem neruum diximus more uulgari, quod tormenti genus etiam in Actibus Apostolorum legimus, quando apostoli Paulus et Silas in custodiam carceris dati sunt . Iste autem erat pontifex Templi, et data sibi Sacerdotii dignitate in peruersum abutitur, non ut doceat, et sermone corripiat; sed ut cruciatibus terreat . Unde et Saluator et apostolus Paulus iussione pontificis uerberantur . Nec mirum si hodie serui Dei occidantur [Al. cedantur] a Phaschor, mittanturque in carcerem, et horribili custodia reseruentur. Datur enim hec potestas a Deo; ut Prophetarum ostendatur fides.  Nec tamen maior est ille qui cedit, sed fortior iste qui ceditur. Et patienter Propheta suscipit iudicium Dei, nec reclamat ad uerbera, sed considerat imperantem. EMMER , uerbum sonat, de quo sepe nigredo generatur, non parentis 978 uitio, sed scelere degenerantis. Tormentum autem, quo cruciatur Propheta, uidetur in parte dextra, quod interpretatur Beniamin; et in porta sublimi, que non ueritatem indicat, sed iniustam pontificis potestatem.

 Cumque illuxisset in crastinum, eduxit Phasur Ieremiam de neruo, et dixit ad eum Ieremias:  Non Phasur uocauit Dominus nomen tuum, sed pauorem undique. Et hic tam nomen pontificis, quam tormenti genus similiter omnes ut supra interpretati sunt. Mutatur autem nomen pontificis, ut ex nomine [b 1Kb] futurorum supplicium demonstretur. Nequaquam, inquit, habebis oris nigredinem, et inique imperium potestatis; sed captiuus duceris in Babylonem, hoc enim significat pauor undique siue per circuitum: ut tremens et proprie salutis incertus, huc illucque circumspicias, et uenientes contra te aduersarios reformides. Pro pauore, quod in Hebraico scriptum est MAGUR [Al. Magor] , LXX et Theodotio , id est, migrantem, Aquile secunda editio peregrinum, prima circumspicientem, Symmachus ablatum siue congregatum et coactum,  interpretati sunt.

 Quia hec dicit Dominus: Ecce ego dabo te in pauorem, et omnes amicos tuos, et corruent gladio inimicorum suorum, et oculi tui uidebunt: et omnem Iudam dabo in manum regis Babylonis, et traducet eos in Babylonem, et percutiet eos gladio. Et dabo uniuersam substantiam  ciuitatis huius, et omnem laborem eius omneque pretium (siue gloriam, et cunctos thesauros regum Iuda dabo in manu inimicorum eorum, et diripient eos, et tollent et ducent in Babylonem. Tu autem Phasur, et omnes habitatores domus tue, ibitis in captiuitatem, et in Babylonem uenies, et ibi morieris, ibique sepelieris, tu et omnes amici tui, quibus prophetasti mendacium. Iuxta superiorem interpretationem, qua Phasur [Al. Phaschor]  nomen fuerat immutatum, ut appellaretur Magur [Al. Magor], omnes similiter transtulerunt, ut significarent uel pauorem, uel peregrinationem, uel sublationem et translationem, et [c 1Kb] congregationem. Comminaturque eum cum amicis suis iam iamque capiendum, tradendumque hostium manibus, et cunctum populum tribus Iude, Babylonii regis manibus obtinendum, aliosque interficiendos gladio, et alios ducendos in captiuitatem, et uniuersas diuitias tam urbis quam thesaurorum regiorum ab inimicis esse capiendas, ipsumque 979 Phasur cum omni cognatione sua et familia ducendum in captiuitatem, et in Babylone esse moriturum, eo quod populum suum mendacio deceperit, nequaquam illi uera et tristia, sed per mendacium prospera pollicendo. Simulque  animaduertenda Prophete patientia atque prudentia, quod missus in carcerem tacet, et silentio uincit iniuriam, nec tamen dissimulat quod scit esse uenturum, ut saltem sic pseudopropheta pontifex peccare desistat, et Dei clementiam deprecetur.

 Seduxisti me, Domine, et seductus sum, . Fortior me fuisti et inualuisti . Factus sum in derisum tota die, omnes subsannant me; quia iam olim loquor, uociferans iniquitatem, et uastitatem  clamito . Dicit se Propheta a Domino esse deceptum, quia in principio audiens: Prophetam in gentibus dedi te . Et iterum: Ecce constitui te hodie super gentes et super regna, ut euellas et destruas, et disperdas et dissipes, et edifices et plantes , arbitratus sit nichil se contra populum Iudeorum, sed contra diuersas in circuitu nationes esse dicturum. Unde et prophetiam libenter assumpserit; et euenisse contrario, ut captiuitatem Ierusalem predicans, persecutiones et angustias sustineret. Quodque intulit. Factus sum in derisum tota die, omnes subsannant me: eo quod estiment illum uniuersa mentitum, et cuncta que predixerit esse uentura, mendacia fuerint. Et Propheta  enim statim putauerat futurum, quod Dominus minabatur, et populus estimabat nequaquam ultra uenturum, quod statim non uenerat. Atque uociferor uastitatem Babyloniam et iniquitatem hostium per quam opprimendus sit populus meus. Sin autem sequimur Septuaginta in eo quod dixere: qaia amaro uerbo meo ridebo preuaricationem, et miseriam inuocabo, hic sensus est: Scio presentem tristitiam futuro gaudio commutandam, iuxta illud quod scriptum est: Beati flentes, quoniam ipsi ridebunt ; et idcirco miseriam, et iniquitatem afflictionemque libenter sustineo, ita ut cupiam et inuocem eas; et breuitatem iniurie, felicitatis eternitate compensem.

 Quia factus est mihi sermo Domini  in opprobrium, et in derisum tota die. Et dixi: Non recordabor eius , nec loquar ultra in nomine ipsius. Et factus est in corde meo quasi ignis exestuans, claususque in ossibus meis, et defeci 980 , ferre non sustinens. Audiui enim contumelias  multorum, et terrorem in circuitu , persequimini, et persequamur eum. Clamante me atque dicente, quod iam Babylonius ueniret exercitus, et omnia hostilis gladius predaretur, uersus est mihi sermo Domini in opprobrium atque derisum, dum tarditatem prophetie putant esse mendacium. Quamobrem in mea mente decreui, ut ultra ad populum Dei uerbis non loquerer, nec nomen illius nominarem. Quod cum pudore superatus,  uerecunde quidem, sed stulte constituissem, factus est, inquit, in corde meo quasi ignis exestuans claususque in ossibus meis; siue undique dissolutus sum, ita ut ferre non possem. Conceptus enim animo sermo diuinus, nec ore prolatus, ardet in pectore. Unde et Paulus loquitur: Si euangelizauero, non est mihi gloria: necessitas enim mihi incumbit. ue enim mihi est, nisi euangelizauero; si enim uolens hoc ago, mercedem habeo: si autem inuitus, dispensatio mihi credita est . Et in Athenis uidens idololatrie deditam ciuitatem, incitabatur [Al. incitatur] spiritu, et tota mente feruebat . Et post modicum in eodem uolumine legimus: Cum uenissent autem de Macedonia Silas et Timotheus, instabat uerbo Paulus,  testificans Iudeis esse Christum Iesum . Sed et plerique Doctorum in Ecclesia usque hodie similia sustinent, audientes uituperationem multorum congregatorum aduersum se in circuitu, atque dicentium: Persequimini, et persequamur eos.

 Omnes uiri [Al. Ab omnibus uiris], qui erant pacifici mei [Al. mihi], et custodientes latus meum: si quomodo decipiatur, et preualeamus aduersum eum, et consequamur ultionem ex eo. Dominus autem mecum est quasi bellator fortis. Cum aduersarii surrexerint, et amici quondam atque pacifici fuerint ad bella conuersi, uoluerintque nobis insidias tendere, non magnopere curemus; sed optemus hoc dicere quod Propheta loquitur: Dominus autem mecum est quasi bellator fortis.

 Idcirco qui me persequuntur, cadent et infirmi erunt . Confundantur [uulg. confundentur] uehementer, quia non intellexerunt opprobrium  sempiternum, quod numquam delebitur. Quia persecuti sunt, ideo propheticum non potuerunt intelligere sermonem, et ignorantiam confusio uehemens consecuta est, nec intellexerunt ignominiam sempiternam, que obtinebit eos, et nulla obliuione delebitur. Dicant igitur quod uolunt uiri quondam 981 pacifici, et qui custodiebant latus meum, et decipere cupiebant, dummodo iustum uirum atque doctorem Ecclesie post persecutionem tanta uindicta, tantaque premia consequantur.

 Et tu, Domine, exercituum probator  iusti  qui uides renes et cor, uideam queso ultionem tuam ex eis, tibi enim reuelaui causam meam . Solus est Dominus, qui nouerit probare iustitiam, quomodo solus est, qui cordis interna conspiciat. Unde et iehsu sciens cogitationes hominum, non ex profectu, ut quidam putant, sed natura Deus est. Tale quid et in psalmis sonat: Non iustificabitur in conspectu tuo omnis uiuens . Si uiuens uirtutibus non iustificabitur, quanto magis qui pro peccatis mortuus est? Cumque se sciat iustus propugnatorem habere Deum, tamen impatientia fragilitatis humane, quod nouit esse uenturum, iam nunc uidere desiderat. Cui et reuelauit causam suam, qui dicit in alio loco: Mihi uindictam, et ego retribuam, dicit Dominus . Felix autem conscientia, cuius causa Domino reuelatur , dicente Apostolo: Omne quod manifestatur, lux est .

 Cantate Domino, laudate Dominum, quia liberauit animam pauperis de manu pessimorum [uulg. malorum]. Qui pauper est spiritu, nec habet diuitias, que receperunt in isto seculo consolationem suam, de quibus et Paulus loquitur: Tantum ut pauperum memores essemus , cum fuerit uindictam a Domino consecutus, Dominum laudat in spiritu, et se de manu pessimorum erutum gloriatur. Hoc autem totum fit, non nostro merito, sed eius gratia qui pauperem liberauit, nec habet diuitias superbie corruentis; sed humilitatem pauperis liberati.

  Maledicta dies, in qua natus sum, dies in qua peperit me mater mea non sit benedicta. Maledictus uir  qui annuntiauit patri meo dicens, natus est tibi filius masculus, et quasi gaudio letificauit eum. Sit homo ille ut sunt ciuitates, quas subuertit Dominus, et non penituit eum: audiat clamorem mane, et ululatum in tempore meridiano, qui non interfecit me a uulua, ut fieret mihi mater mea sepulcrum, et uulua eius conceptus eternus. Quare de uulua egressus sum, ut uiderem laborem et dolorem, et consumerentur in confusione dies mei? Qui putant animas fuisse in celestibus, et de meliori in peiorem statum precipitatas, hoc et huiuscemodi utuntur testimoniis, quod scilicet melius fuerit in celestibus, quam in terrenis commorari, et corpus humilitatis  assumere: noua quedam, immo iam uetera hereseos sue argumenta querentes. Nos uero legentes illud beati Iob: 982 Maledicta dies in qua natus sum, et nox illa in qua dixerunt, ecce masculus . Et: Maledictus homo qui annuntiauit patri meo, dicens, natus est tibi puer, huic testimonio coaptamus, quod scilicet melius sit non esse, quam uiuere in suppliciis, iuxta illud quod scriptum est: Mors uiro requies, cui clausit Deus uiam suam . Et iterum: Quare data est misero lux, et uita his qui in amaritudine anime sunt ? Et in Euangelio simpliciter dictum legimus: Melius ei fuerat si natus non fuisset : non quod sit qui natus non fuerit; sed quod melius sit non esse, quam male esse. Aliud est enim omnino non esse, aliud  cum sit, absque ulla intermissione cruciari, quomodo mortem quietam, uite miserie preferimus. Unde et Amos diem appellat tenebrarum, diem afflictionis . Et Iacob eo quod uixerit in labore et angustia, dies uite sue paruos et pessimos uocat . Et Paulus apostolus dicit: Ut eriperet nos de presenti seculo nequam . Et iterum: Redimentes tempus quoniam dies mali sunt . Hebrei quintum mensem quo capta Ierusalem Templumque subuersum est, natiuitati Ieremie supputant, inextricabilibus quibusdam et incredibilibus argumentis. Quod si probare potuerint, quomodo testimonium Iob interpretari ualeant, nescio: nisi forte et illum diem quadam prefiguratione, et uaticinio futurorum subuersionis Templi autument.  Quodque imprecatur similitudinem subuersarum ciuitatum, de Sodoma et Gomorrha dici arbitror, et omne tempus in luctu, ut mane sit clamor et ululatus meridie. Quod autem infert: Qui me non interfecit in uulua, Deum significari putant. Ut esset, inquit, mihi conceptus eternus, que omnia dicuntur hyperbolice. Denique exponit causas cur mortem preferat uite, et omnino non esse, quam male esse, subiungens: Quare de uulua egressus sum ut uiderem laborem et dolorem, et consumerentur in confusione dies mei?

 uerbum quod factum est ad Ieremiam a Domino, quando misit ad eum rex Sedecias Phasur filium Melchie, et Sophoniam filium  Maasie sacerdotem, dicens: Interroga pro nobis Dominum, quia Nabuchodonosor rex Babylonis preliatur aduersum nos, si forte faciat Dominus nobiscum secundum omnia mirabilia sua, et recedat a nobis. Supra pontifex Phasur, siue Phaschor, qui percussit Ieremiam, patrem habuit Emmer . Hic autem Phasur filius est Melchie. Hoc idcirco, ne quis eumdem putet. Mittit autem rex Sedecias ad Prophetam, nolens uel populum scire, uel 983 principes, ut occulto per legatos nuntio recognoscat, quam Dominus super urbem Ierusalem, et populum Iudeorum habeat sententiam. Quodque infert: Quia Nabuchodonosor rex Babylonis preliatur aduersum nos, ostendit iam obsessa Ierusalem, a Propheta hoc sciscitari Sedeciam. Et notandum, quod in Prophetis,  maximeque in Ezechiele, et Ieremia, nequaquam regum et temporum ordo seruetur: sed prepostere, quod iuxta historiam postea factum sit, prius referri: et quod prius gestum sit, postea. Aliud est enim historiam, aliud prophetiam scribere: ut in presenti loco, Sedecias, qui cum urbe Ierusalem captus est, mittens scribitur ad Ieremiam, et eo tempore, quo obsidebatur Ierusalem, et postea narratur historia Ioacim fratris eius, qui ante eum rex fuit: et Ioachin. id est, Iechonie, qui fuit filius Ioacim, super quibus dicetur in sequentibus.

 Et dixit Ieremias ad eos: Sic dicetis Sedecie: Hec dicit Dominus Deus Isrel: Ecce ego conuertam uasa belli  que sunt in manibus uestris, et quibus pugnatis aduersum regem  Babylonis, et Chaldeos, qui obsident uos in circuitu murorum: et congregabo eos  in medio ciuitatis huius, et debellabo uos in manu extenta, et brachio forti  et in furore, et in indignatione, et in ira grandi. Et percutiam habitatores ciuitatis huius: homines et iumenta pestilentia magna morientur. Frustra, inquit, repugnare uultis Chaldeis obsidentibus, et arma bellica preparatis, quorum in media tantum urbe usum habebitis, ut armati esse uideamini. Ceterum illis obsidentibus, ego uos debellabo in manu extenta et brachio forti meoque furore et indignatione percutiam: ut et uos et omne quod spirat, fame et pestilentia in media urbe moriatur. Quod quidem et factum legimus. Absque ulla enim corona, strepituque pugnantium, urbs tanta obsidione  capta est, ut quos uincerent non haberent, sed quos tantum caperent: Meliores, ait, fuerunt gladio uulnerati, quam occisi fame.

 Et post hec, ait Dominus: Dabo Sedeciam regem Iude, et seruos eius, et populum eius, et qui derelicti sunt in ciuitate hac a peste, et gladio, et fame, in manu Nabuchodonosor regis Babylonis, et in manu inimicorum eorum, et in manu querentium animam eorum: et percutiet eos in ore gladii, et non flectetur, neque parcet, nec miserebitur. Hoc quod nos transtulimus: 984 In manu Nabuchodonosor regis Babylonis, et in manu inimicorum eorum, in Septuaginta non habetur. Et pro eo quod nos diximus: Non flectetur, neque parcet, nec  miserebitur, Septuaginta transtulerunt: Non parcam, nec miserebor. Meliusque est iuxta Hebraicum, ut crudelis sententia et inflexibilis, magis regis Babylonii, quam Domini esse uideatur. Primum autem de uniuersa urbe prophetatum est: nunc proprie Sedecie predicitur, et populo eius, qui residui fuerint post pestem, gladium, et famem, quod a Nabuchodonosor rege Babylonio capiendus sit, interficiendusque cum amicis suis gladio: nec ullam eius misericordiam speret, cuius fedus et necessitudinem periurio deseruit.

 Et ad populum hunc dices: Hec dicit Dominus: Ecce ego do coram uobis uiam uite, et uiam mortis. Qui habitauerit in urbe hac, morietur gladio, fame, et peste. Qui autem egressus fuerit, et transfugerit  ad Chaldeos, qui obsident uos, uiuet, et erit ei anima sua quasi spolium. Posui enim faciem meam super ciuitatem hanc in malum, et non in bonum, ait Dominus. In manu regis Babylonis dabitur, et exuret eam igni. His qui a rege missi sunt, et ad Prophetam uenerant deprecandum, ut interrogaret pro eis Dominum, superiora responderat, et que referrent regi Sedecie. Nunc hortatur ut respondeant populo, datque consilium ut transfugiant ad Chaldeos, contra regiam uoluntatem, quod periculosum fuisse Prophete, nullus ignorat. Unde et mortem sibi imprecatur et dicit: Maledicta dies, in qua natus sum . Et, Quare de uulua egressus sum, ut uiderem laborem et dolorem ? Non quod leue sit, necdum captis dare consilium, se ultro tradere  captiuitati, quasi si passuris naufragium imperetur, ut ante naufragium et dissipatam nauem, remos et tabulas corripiant, et se undis tradant: sed quod tolerabilius sit, utcumque captos uiuere, quam gladio, fame, et peste consumi. Sunt qui hunc locum secundum tropologiam sic edisserunt, melius esse secularibus se tradere disciplinis, et maxime philosophie, quam in illa permanere Ecclesia, in qua fames sit sermonis Dei, et cunctus populus, hereticorum gladio doctrineque penuria, et heretica peste moriatur.

 Et domui regis Iuda, audite uerbum Domini domus Dauid. Hec dicit Dominus, Iudicate mane iudicium, et eruite oppressum de manu calumniantis, ne forte egrediatur  quasi ignis 985  indignatio mea, et succendatur, et non sit qui exstinguat, [a 1Kb] propter malitiam studiorum uestrorum. Quod sequitur, Propter malitiam studiorum uestrorum, in Septuaginta non habetur. Quia supra [Al. iam supra] dixerat, Et ad populum hunc dices, Hec dicit Dominus, consequenter nunc infert, et domui regis Iuda: ut subaudiatur, dices, hec dicit Dominus: enim et superiora et inferiora iunguntur; ut sit sensus: Et ad populum hunc dices, Hec dicit Dominus. Proprie autem sermo fit ad domum regiam, ob cuius maxime culpam ciuitas obsidetur, ut emendet errorem penitudine,  et clementiam Domini consequatur. Iudicate, inquit, mane iudicium, non in tenebris iniquitatis, sed in luce iustitie. Et eruite ui oppressum, de manu calumniatoris, ut non accipiatis personam in iudicio, sed diuitibus pauperes opprimentibus, magis apud uos Dei imperium ualeat, quam potentia persequentis. Et si, inquit, hoc feceritis, nequaquam succendetur in uobis ignis furoris mei, nec inueniet materiam quam consumat. Incredibilis in hoc loco Dei clementia demonstratur, ut de quibus supra dixerat: Posui enim faciem meam super ciuitatem hanc in malum, et non in bonum; in manu regis Babylonis tradetur, et exuret eam igni [Al. ignis], iam Domini ingruente sententia, eos prouocet ad salutem. Non quod ignoret urbem Ierusalem esse capiendam; sed  quod liberum homini seruetur arbitrium, ut non ignorantia futuri, sed uoluntate propria uideantur perire. Quomodo et Saluator sciebat Apostolum negaturum, et se esse crucifigendum: quippe qui hoc Apostolis sepe predixerat, et nichilominus commonebat, uolens eos corrigere ad penitentiam; ut quidquid postea sustinuerunt, suo uitio eis acciderit, non duritia comminantis.

 Ecce ego ad te habitatricem uallis solide atque campestris, ait Dominus, qui dicitis, quis percutiet  nos? Et quis ingredietur domus nostras? Et uisitabo super uos; quodque sequitur, iuxta fructum studiorum uestrorum, dicit Dominus, in LXX non habetur. Et succendam, inquit, ignem in saltu eius, et deuorabit omnia in circuitu eius. Pro habitatrice  uallis solide atque campestris, Septuaginta transtulerunt, Ecce ego ad te, qui habitas in ualle SOR  campestri, pro quo Symmachus, petram, Theodotio obsessam, interpretati sunt; Aquile prima editio solidam, secunda Tyrum. Sor enim siue Sur lingua Hebrea 986 et Tyrum, et silicem, et [b 1Kb] coarctatam sonat. Loquitur autem contra Ierusalem que obsidione uallata est, siue in similitudinem Tyri, quasi mari grandi, ita Babylonio exercitu cingitur, et euadere non potest; aut certe que se instar petre durissime inexpugnabilem putat atque robustam pro soliditate murorum et magnitudine, et dicit: Quis terrere nos poterit? et quis ingredietur domus nostras? cum e contrario loquatur Deus: Ego uisitabo uos; meum euadere oculum non poteritis.  uisitabo autem uos in perniciem, et reddam uobis fructum malitie uestre. Et ego succendam ignem in saltu uestro. Non Babylonius, ut putatis, non rex Chaldeorum; sed mea hec omnia ira perficiet. Saltum autem uocat Ierusalem, et omnem circa regionem, que frugiferas arbores bonorum operum non habet, quod sit incendio preparatus. Pulchreque uallem appellat campestrem, quod peruia sit hostibus: et non montem excelsum, qui difficulter ascendi potest, iuxta quod et in Isaia dicitur: uisio uallis Sion . Quidquid ad domum regiam,  et ad urbem metropolim prophetatur, referamus ad ecclesiasticum ordinem, et ad principes Ecclesiarum, eos dumtaxat qui se superbie et diuitiis lasciuieque tradiderint. Nec statim quia domus regia est, ab interitu liberabitur, quomodo et qui de stirpe fuere Dauid, pauci admodum sunt inuenti, qui placuerint Domino ut ipse Dauid, Ezechias et Iosias, magnaque pars principum et stirpis regie in uniuersum populum iram Domini prouocauit.

 Hec dicit Dominus: Descende in domum regis Iuda, et loqueris ibi uerbum hoc, et dices, Audi uerbum Domini, rex Iuda, qui sedes super solium Dauid, tu et serui tui et populus tuus, qui ingredimini per portas istas. Hec dicit Dominus, Facite iudicium et iustitiam, et liberate ui oppressum  de manu calumniatoris, et aduenum et pupillum et uiduam nolite contristare, neque opprimatis inique , et sanguinem innocentem ne effundatis in loco isto. Si enim facientes feceritis uerbum istud, ingredientur per portas domus huius reges sedentes de genere Dauid super thronum eius, et ascendentes currus et equos, ipsi et serui, et populus eorum. Quod si non audieritis uerba hec, per memetipsum iuraui, dicit Dominus, quia in solitudinem erit domus hec. Hec uisio, immo hic sermo Domini, uel ante fit ad Prophetam quam Sedecias nuntios 987 ad eum mitteret, uel certe postquam nuntiis precepit quid regi referre deberent, precipitur Ieremie, ut nequaquam per nuntios loquatur ad regem, sed ipse uadat ad palatium, et ibi loquatur ei. Simulque animaduertamus  diuinam sapientiam, quod per nuntios [a 1Kb] iubet tristia nuntiari, mixtis et prosperis, si agere uoluerit rex penitentiam. Hic uero quia ipsi imperatur ut pergat, non tristia nuntiat, et captiuitatem iamiamque uenturam; sed monet quid facere debeat ut uitet impendentem sententiam Dei. Regum autem proprium est facere iudicium et iustitiam, et liberare de manu calumniatorum ui oppressos, et peregrino, pupilloque, et uidue  prebere auxilium. Et ut curam eis preceptorum Dei maiorem iniiceret, intulit: Nolite contristare, ut non solum non eripiatis, sed ne patiamini quidem per uestram conniuentiam ab aliis contristari. Et sanguinem innocentem non effundatis in loco isto. Homicidas enim et sacrilegos et uenenarios punire,  non est effusio sanguinis, sed legum ministerium. Si, inquit, hec feceritis, o reges Iuda, tenebitis pristinam potestatem, et cum ambitione ingrediemini portas Ierusalem. Sin autem facere nolueritis, o domus regia, non tam Domini erit crudelitatis, quam tue uoluntatis, ut omnis ciuitas redigatur in solitudinem. Quidquid regie domui dictum est, intelligant episcopi, sociique eorum presbyteri, atque diaconi, et omnis ordo ecclesiasticus, quod si fecerint que precepta sunt, et inter cetera innocentem sanguinem non fuderint, scandalizantes minimos quosque, et percutientes conscientias singulorum,  obtineant traditam sibi a Domino dignitatem. Sin autem facere noluerint atque contempserint, ipsi redigant Ecclesiam Dei in solitudinem. Ingrediuntur autem de genere Dauid per portas Ierusalem, et sedent super thronum eius, qui interpretatur fortis manu, et ascendunt currus et equos, quando refrenant et suas et populi perturbationes, et composito in Ecclesia ingrediuntur gradu, et multarum uirtutum choro, sibique ex omni parte concinentium. Et ut hoc uerum esse credamus, iurat per se, quia iuxta Apostolum, maiorem alium per quem iurare possint, non habet .

 Quia hec dicit Dominus super domum  regis Iuda, Galaad, tu mihi caput  Libani, si 988 non posuero te in  solitudinem, urbes inhabitabiles. Et sanctificabo [Al. edificabo] super te interficientem uirum, et arma eius: et succident electas cedros tuas, et precipitabunt  in ignem, et pertransibunt gentes multe per ciuitatem hanc, et dicet unusquisque proximo suo: Quare fecit Dominus sic ciuitati huic magne? Et respondebunt, eo quod dereliquerunt pactum Domini Dei sui, et adorauerunt deos alienos, et seruierunt eis. Galaad, quam possedit dimidia tribus Manasse, trans Iordanem Scriptura commemorat. In quo monte Laban fugientem consecutus est Iacob, et mons iuxta Genesim nomen accepit , id est, tumulus testimonii, eo quod ibi Iacob Labanque iurauerint, in aceruum lapidibus congregatis . Est autem caput, siue principium Libani montis excelsi,  qui uniuersus cedris consitus est, iuxta illud Dauid canentis: Et commouebit Dominus cedros Libani . Et alibi: uidi impium superexaltatum, et eleuatum sicut cedros Libani . Et in Zacaria legimus: Aperi, Libane, portas tuas, et comedat ignis cedros tuas . Igitur presenti loco, quia ad domum regiam loquebatur, per metaphoram loquitur ad Templum, siue ad domum stirpis Iuda, quod ipsa sit in excelso, siue quod de Templo, atque Sacrario, omnium peccatorum remedia poscebantur. Unde et hic idem propheta commemorat: Numquid resina non est in Galaad, aut medicus non est ibi? Quare non ascendit curatio filie populi mei ? Comminatur igitur regie domui, et urbi Ierusalem, et Templo,  quod uocat caput Libani, quod redigendum sit in solitudinem cum uniuersis urbibus suis: non potentia regis Babylonii, sed Domini iussione, qui dicit: Sanctificabo super te interficientem. Sanctus autem uocatur Nabuchodonosor, et omnis eius exercitus, quia exsequitur sententiam Dei. Et succident, inquit, electas cedros tuas: potentes quosque, et principes ciuitatis; et mittent in ignem, ut omnia deuorans flamma consumat. Cumque deleta fuerint uniuersa, transibunt gentes multe per ciuitatem, et Templum, quod eis prius ingredi non licebat; et unusquisque loquetur proximo suo, quare fecerit Dominus ciuitati  inclyte et magne tam subitam, et tam grandem euersionem? Respondebuntque, inquit, qui interrogati fuerint, et exponent causas ruinarum, dicentes: quia dereliquerunt pactum Domini Dei sui, et pro Deo idola uenerati sunt. Audiat hoc et nostre urbis domus regia, et 989 principes eius, et cedri, que eleuant usque ad nubes uerticem suum, et per superbiam loquuntur: quis non uidebit? quod cito flamma Domini consumantur, si noluerint illius preceptis acquiescere. Alia autem est sanctificatio [Al. sacrificatio] interfectoris, et armorum eius: alia sacerdotum, et eorum, qui ministrant Domino.

 Nolite flere mortuum, neque lugeatis super eum: plangite fletu eum qui egreditur: quia non reuertetur ultra, nec uidebit terram natiuitatis  sue. Quia hec dicit Dominus ad Sellum filium Iosie regem [uulg. regis] Iuda, qui regnauit pro Iosia patre suo, qui egressus est de loco isto: non reuertetur huc amplius; sed in loco, ad quem transtuli eum, ibi morietur, et terram istam non uidebit amplius. Iosias rex iustus tres filios habuit, Ioachaz, et Iacim, et Sedeciam, quorum primum rex Aegypti Pharao Nechao captiuum duxit in Aegyptum, ibique mortuus est, et constituit pro eo regem Eliacim [Al. Ioachim] fratrem eius . Quo mortuo, regnauit filius eius Iechonias, qui a Nabuchodonosor rege Babylonio, cum matre, et principibus ductus est in captiuitatem: pro quo patruus eius regnauit Sedecias qui, capta Ierusalem, ductus est in Babylonem. Queritur itaque, quis sit  iste qui fleri non debeat, ducendusque sit in captiuitatem, et ultra non reuersurus, cum tres capti sint, atque transducti? Hebrei putant hoc omnibus conuenire, id est, et Ioachaz, et Iechonie, et Sedecie: appellarique omnes filios Iosie Sellem, siue Sellum , quod interpretatur consummatio, siue completio; eo quod regnum Iuda in ipsis finitum sit. Mihi autem proprie hoc dici uidetur de Sedecia, de quo et presentis, et preteriti capituli prophetia est, in quo uere regnum Iuda finitum est, sub quo et urbs capta est: ductusque in Babylonem, ibi mortuus scribitur. Iste est Sellum, id est, consummatio, atque completio, filius Iosie, rex Iuda, qui regnauit pro Iosia patre suo. Iechonias autem non fuit filius, sed nepos Iosie, filius Ioacim: ut a principio uisionis,  quando misit ad Ieremiam rex Sedecias Phasur filium Melchie, et Sophoniam filium Maasie sacerdotem, usque ad istud capitulum, omnia ad regem, et de rege Sedecia dici intelligamus .

 ue qui edificat domum suam in iniustitia, et cenacula sua non in iudicio. Amicum suum opprimit [uulg. opprimet et reddet] frustra, et mercedem eius non reddit ei. Qui dicit, edificabo mihi domum latam, et cenacula spatiosa, qui aperit sibi fenestras, et facit laquearia cedrina, pingitque sinopide. Numquid regnabis, 990 quoniam confers te cedro? Pater tuus nonne comedit et bibit, et fecit iudicium et iustitiam tunc cum bene erat ei? Iudicauit causam pauperis, et egeni in bonum suum: numquid  non ideo quia cognouit me? dicit Dominus. Tui uero oculi et cor ad auaritiam, et ad sanguinem innocentem fundendum, et ad calumniam, et ad cursum mali operis. LXX: O qui edificas domum tuam non cum iustitia, et cenacula tua non in iudicio! Apud eum proximus operatur gratis, et mercedem ei non reddit. Aedificasti tibi domum paruulam, cenacula perflatilia distincta fenestris, et contignata cedro, et lita sinopide. Numquid regnabis, quia tu contendis contra Achaz patrem tuum? non comedent, et non bibent, Melius tibi erat [Al. erit] facere iudicium et iustitiam bonam; non cognouerunt, non iudicauerunt iudicium humilis, neque iudicium pauperis. Nonne hoc est te ignorare me? dicit Dominus. Ecce non sunt oculi tui recti, nec cor tuum bonum, sed ad auaritiam tuam, et ut sanguinem  innocentem effundas, et ad iniquitatem et homicidium, ut facias ea. Utramque editionem ex integro posui, ut et Hebraica ueritas, et difficultas uulgate editionis facilius cognoscatur. Est autem sermo contra Ioacim filium Iosie regis Iude, de quo supra diximus, quem constituit Nechao Pharao rex Aegypti pro Ioachaz fratre suo, quem uinctum duxit in Aegyptum. Legimus autem, ut tam Regum quam Paralipomenon narrat historia , undecim annis regnasse in Ierusalem Ioacim filium Iosie, et regnasse crudeliter, et exstitisse impium, et postea mortuum; nec tamen eius sepultura narratur, hanc habente Scriptura sacra consuetudinem, ut omnes reges et mortuos referat et sepultos. Hunc autem proprie narrat mortuum  et non sepultum, de quo dicemus in posterioribus [Al. consequentibus]. Plangit itaque supradictum regem, quod confidat in iniustitia [Al. addunt sua] et putet esse perpetuam regiam dignitatem, faciatque sibi cenacula, et amicos opprimat, operantibusque non reddat mercedem suam, et eternam palatii sui edificationem arbitretur. Numquid, ait sermo diuinus, regnare poteris in perpetuum, quoniam conferre te cupis cedro excelse, patri tuo Iosie uidelicet, regi iusto? Pater, inquit, tuus et comedit, et bibit, et fruitus est opibus regiis, nec tamen in eo offendit Deum quod habuit diuitias, sed in eo placuit, quod fecit iudicium atque iustitiam. Et idcirco tam in presenti seculo, quam in futuro bene ei fuit, et erit. Iudicauit, inquit, causam pauperis et  egeni, et in eorum refrigerium quos 991 audiuit, et proprie in bonum suum. Hec autem omnia euenerunt ei prospera, quia me cognouit, dicit Dominus. Tui uero, o Ioacim, oculi declinant ad auaritiam, et ut innocentem sanguinem fundas, ad calumniam, et ad cursum mali operis. Iuxta Septuaginta uero, quem sensum habeant, intelligere non possum. Cum enim cetera sibi aliqua ex parte consentiant, illud quod infertur: Numquid regnabis, quoniam tu contendis in Achaz patre tuo? pro quo in Hebreo scriptum est ARAZ , et hic sermo cedrum significet, manifestum est quod nullum sensum habeat. Illud quoque quod sequitur: Non comedent et non bibent, et cetera que ita inter se dissipata sunt atque  confusa, ut absque ueritate Hebraice lectionis nullam intelligentiam habeant. Possumus autem hunc locum iuxta anagogen contra hereticos accipere, qui edificant sibi domum non magnam, et [Al. nec] Ecclesie ubertate latissimam, sed paruulam. Aedificant autem non cum iustitia atque iudicio, aliena diripere cupientes. Unde dicitur: Aedificasti tibi domum paruulam, cenacula perflatilia, que circumferuntur omni uento doctrine, et distincta fenestris: non enim habent perpetuum edificium, nec solidam firmitatem. Et contignata, inquit, cedro. uidentur quidem contignationem habere pulcherrimam; sed ad imbres, et persecutionum tempestatem cito putrescunt et corruunt. Litoque sinopide. Et ipsi quidem passionem Domini, et sanguinem  pollicentur; sed in perpetuum non regnant, quia contendunt et ad iracundiam prouocant Araz, id est, cedrum patrem suum. Omnis enim hereticus nascitur in Ecclesia, sed de Ecclesia proiicitur, et contendit, et pugnat contra parentem. Quodque infert: Non comedent et non bibent, subauditur Corpus et Sanguinem Saluatoris, ceteraque his similia. Erroremque omnem dicit inde descendere, quod ignorauerint Deum, nec habeant rectos oculos; sed cor eorum pronum sit ad auaritiam ut aliena diripiant, et deceptorum sanguinem fundant. Hoc est enim facere homicidium. Obscura latius disserenda sunt.

 Propterea hec dicit Dominus ad Ioacim filium Iosie regem Iuda. Non plangent eum, ue frater, et ue soror, non concrepabunt ei, ue Domine,  et ue inclyte. Sepultura asini sepelietur, putrefactus et proiectus extra portas Ierusalem. Hoc quod nos de Hebraico posuimus: non plangent eum, 992 ue frater, et ue soror, in Septuaginta non habetur. Proprieque dicitur contra Ioacim regem Iuda, et aperitur enigma, quod prius uidebatur occultum, et inter tres fratres ambiguum [a 1Kb] , ut non sit sermo de Ioachaz, neque de Sedecia, sed proprie de Ioacim, quem interfectum a latrunculis Chaldeorum, Syrie, Ammonitarum, et Moabitarum, Hebrea narrat historia. Unde et in Malachim mortuus scribitur, et sepultus tacetur . In libro Dierum legimus, uinctum catenis et ductum in Babylonem : nec ultra quid refertur de eo. Pulchreque sepultura asini dicit eum sepeliendum, ut  aliis uerbis significet insepultum, hoc est, a bestiis, auibusque lacerandum. Hec est enim asini sepultura.

 Ascende Libanum, et clama, et in Basan da uocem tuam, et clama ad transeuntes, quia contriti sunt omnes amatores tui. Locutus sum ad te in abundantia tua, dixisti: non audiam. Hec est uia  tua ab adolescentia tua: quia non audisti uocem meam. Omnes pastores  tuos pascet uentus: et amatores  tui in captiuitatem ibunt. Et tunc confunderis, et erubesces ab omni malitia tua. Que sedes in Libano, et nidificas in cedris, quomodo congemuisti, cum uenissent tibi dolores quasi dolores parturientis? Per metaphoram Libani et Basan, regionum et montium trans Iordanem, ad Ierusalem sermo dirigitur, quod frustra in Aegypto sit confisa, siue ad ipsum Ioacim, qui eo tempore regnabat in Ierusalem, et ab Aegyptiis rex fuerat constitutus, quod frustra Aegyptiorum speret auxilium, et quod ipsi quoque a Babylonio rege superandi sint, et ducendi in captiuitatem . Quodque ait: locutus sum ad te, hoc est, ipse Deus per Prophetas;  siue, locuti sunt ad te, ut subaudiatur, Prophete mei; et tu in abundantia tua dixisti, non audiam: arguit eam superbie, et quod diuitiarum magnitudine abusa sit in contemptum Dei. Et narrat, quod non solum hoc tempore, sed ab initio quando educta sit de Aegypto, non audierit uocem Dei; unde et omnes pastores eius, et principes huc illucque dispersi sint, et captiuitati Babylonie colla submiserint. Quodque infert: Que sedes in Libano, et nidificas in cedris, arrogantiam suggillat, que de omnium rerum creuerat abundantia, et quod instar mulieris puerpere, repentinus ei dolor et subita ueniat captiuitas. Quod autem nos diximus: clama ad transeuntes, 993 et in Hebraico scriptum est MEABARIM , Septuaginta, Theodotioque uerterunt,  trans mare: Symmachus de contra, ut significent, quod uox Prophete de Ierusalem usque ad montem Libanum, et Basan debeat peruenire.

 uiuo ego, dicit Dominus: Quia si fuerit [b 1Kb] Chonias filius Ioacim regis Iuda annulus in manu dextera mea, inde euellam eum, [c 3Kb]  et dabo te in manu querentium animam tuam, et in manu quorum tu formidas faciem, et in manu Nabuchodonosor regis Babylonis  et in manu Chaldeorum. Et mittam te  et matrem tuam que genuit te, in terram alienam in qua nati non estis: ibique moriemini. Et in terram [Al. in terram autem], ad quam ipsi leuant animam suam ut reuertantur, illuc non reuertentur. Supra dixerat, domui regis Iuda hec loqueris: et deinde, descende  in domum regis Iuda: iterum: hec dicit Dominus super domum regis Iuda, et prepostero ordine, postquam locutus est de Sedecia, qui ultimus regum fuit in Ierusalem, reuertitur ad Ioacim fratrem eius, qui ante eum regnauit. Qua uaticinatione completa, nunc loquitur ad filium Ioacim, nepotem Iosie, regem Ierusalem Iechoniam, qui et alio nomine appellatur  Ioachin, qui captus a Nabuchodonosor cum matre sua, principibus et artificibus, et multis nobilibus, ductus est in Chaldeam, ibique mortuus. Hoc igitur dicitur, si quomodo annulus non recedit de manu portantis, et de digito difficulter elabitur: sic sit in manu mea Iechonias; tamen euellam eum, et tradam regi Babylonio, ibique cum matre et omnibus sociis suis morietur, et ultra terram Iudeam, quam desiderat, non uidebit. Miserabilis Grunnius, qui ad calumniandos sanctos uiros aperuit os suum, linguamque suam docuit mendacium, Sexti Pythagorei, hominis gentilissimi, unum librum interpretatus est in Latinum; diuisitque eum in duo uolumina, et sub nomine [a 1Kb] sancti Martyris Xysti, urbis Romane episcopi, ausus est edere: in quibus nulla  Christi, nulla Spiritus sancti, nulla Dei Patris, nulla Patriarcharum, Prophetarum, et Apostolorum 994 fit mentio, et hunc librum solita temeritate et insania, Annulum nominauit, qui per multas prouincias legitur, et maxime ab his qui , et impeccantiam predicant. Quomodo igitur Dominus Iechoniam instar annuli de manu sua et digito se proiecturum comminatur: ita lectorem obsecro, ut nefarium librum abiiciat; legatque, si uoluerit, ut ceteros philosophorum libros, non ut uolumen ecclesiasticum. Soleo in commentariis et explanationibus, quorum mos est diuersas sententias ponere interpretum, huiuscemodi miscere sermonem: quidam hoc dicunt, alii hoc autumant, nonnulli sic sentiunt. Quod et ipse miserabilis Grunnius, et post  multos annos [b 1Kb] discipuli Iouiniani, et illius calumniati sunt et calumniantur me, sub alienis nominibus proprias sententias ponere, quod ego causa beneuolentie facio, ne aliquem certo nomine uidear lacerare. Quia igitur benignitas uersa est in calumniam, nunc dico et illi qui mortuus est, et [c 1Kb] isti qui uiuit, et heresim illius instaurare conatur, magistrum eorum Origenem hunc locum referre ad Christum, quod de manu Dei Patris instar annuli auulsus sit, et missus in terram captiuitatis, in uallem lacrymarum, crucique traditus, matrem quoque eius, haud dubium quin Synagogam, captam atque proiectam; et non pertimescit ista commemorans, hoc quod sequitur: Terra, terra, terra, audi uerbum Domini. Hec dicit Dominus: Scribe uirum istum abominatum,  siue sterilem, et reliqua, intelligere de Domino maiestatis. Scribit autem hoc, ne discipuli eius negare audeant, in quinto Stromatum libro.

 Numquid uas fictile, atque contritum uir iste Chonias [Al. Iechonias]? Numquid uas absque omni uoluptate ? Quare abiecti sunt ipse et semen eius, et proiecti in terram quam ignorauerunt?  Pro eo quod nos diximus, Numquid uas fictile atque contritum, Symmachus transtulit: Numquid purgamentum, siue quisquilie uiles atque proiecte? Pro quo in Septuaginta nichil habetur, sed hoc tantum interpretati sunt: Inhonoratus est Iechonias, quasi uas in quo nulla est utilitas. Et cum hoc de Iechonia 995 dicitur [Al. dicatur] filio Ioacim, audet quispiam ad typum referre Christi; et ex eo quod Apostolus dicat Dominum Saluatorem imaginem esse Dei inuisibilis , primogenitum omnis creature, id est, sapientiam, uerbum, ueritatem atque uitam et iustitiam, eum appellari annulum, qui proiiciatur uel auellatur de manu Domini, et regi tradatur Nabuchodonosor. Abiecti sunt, inquit, ipse et semen eius, et proiecti in terram quam ignorabant:  quod de Iechonia factum nemo dubitat. Iechonias interpretatur Domini preparatio, cui in presenti loco prima syllaba, id est, Domini nomen aufertur, et dicitur Chonias, ut subaudiatur, perditioni et interitui preparatus.

 Terra, terra, terra, audi sermonem Domini. Hec dicit Dominus: Scribe uirum istum sterilem, uirum qui in diebus suis non prosperabitur. Nec enim erit de semine eius uir qui sedeat super solium Dauid et potestatem habeat ultra in Iuda [Al. Iudea]. Si uoluero per loca notare singula, quanta LXX uel pretermiserint uel mutauerint, longum fiet, presertim cum possit diligens lector ex utraque editione considerare, quid mutatum, quid additum, quid subtractum sit. Pro sterili in Hebreo scriptum est  ARIRI , quod Aquile prima editio, sterilem: secunda, , id est, non crescentem: Symmachus, uacuum: Septuaginta et Theodotio, abominabilem, et abdicatum interpretati sunt. Et oritur questio, quomodo stare possit prophetia, de stirpe eius nullum esse generatum, qui sederit super thronum Dauid, nec princeps fuerit ultra in Iuda, cum Dominus atque Saluator de huius natus sit semine; super cuius ortu loquitur Gabriel ad Mariam: Ecce concipies in utero et paries filium, et uocabis nomen eius Iesum. Ipse erit magnus, et Filius Altissimi uocabitur. Et dabit ei Dominus Deus sedem Dauid patris sui, et regnabit super domum Iacob in eternum, et regni eius non erit finis . Possumus ergo hoc dicere, quoniam illud quod deest [Al. esset]  in LXX, uidelicet, in diebus eius non prosperabitur, siue non crescet, ignorantibus fecerit questionem. Septuaginta enim transtulerunt: Scribe uirum istum abdicatum hominem [Al. hominum]: quia non crescet de semine eius uir qui sedeat super thronum Dauid, princeps ultra in Iuda, quod in Hebraico bis positum est; quod putantes qui ab initio scripserunt,  in Grecis libris additum, subtraxerunt. Respondeamus igitur quod in diebus Iechonie non successerit ei uir qui sederit super thronum eius; 996 sed multo post tempore de semine eius natus sit qui solium eius obtinuerit. Potest autem et sic solui: Non sedebit quidem super thronum Dauid uir et homo, sed sedebit Deus, regnumque eius non erit terrenum et breue, ut fuit Dauid, sed perpetuum atque celeste, dicente Scriptura: Regnabit super domum Iacob in eternum, et regni eius non erit finis . Natus est ergo de Ioacim Iechonias, de Iechonia Salathiel, de Salathiel Zorobabel, et per ordinem uenitur ad Christum. Sed in diebus Ioacim non successit ei rex filius, sicut ipse patri successerat, sed fuit in captiuitate et Salathiel, et  Zorobabel, et usque ad Christum nullus regiam obtinuit potestatem. Hoc autem idcirco, quia in Hebraico scriptum est: in diebus eius et in tempore [a 1Kb] suo, quo ipse fuit, non erit uir qui sedeat super solium Dauid. Omnes enim fuere captiui, et nullus deinceps de stirpe Dauid in terra Iudea tenuit principatum. Unde et Iosephus refert de sacerdotali genere ac tribu Leui fuisse principes quibus successerit Herodes Antipatri proselyti filius, et postea sub uespasiano, regnum huius generis, immo imaginem imperii funditus fuisse deletam.

 ue pastoribus, qui disperdunt et lacerant gregem pascue mee , dicit Dominus. Ideo hec dicit Dominus Deus Isrel  ad pastores, qui pascunt populum meum: uos dispersistis gregem meum, eiecistis eos, et non uisitastis. Ecce ego uisitabo super uos malitiam studiorum uestrorum, ait Dominus. Et ego congregabo reliquias gregis mei de omnibus terris ad quas eieceram eos illuc, et conuertam eos ad rura sua  et crescent et multiplicabuntur. Et suscitabo super eos pastores, et pascent eos. Non formidabunt ultra, et non pauebunt, et nullus queretur ex numero, dicit Dominus. Ad pastores, siue de pastoribus, propheticus sermo est. Et quia de Iechonia penultimo rege Iudee, qui fuit de stirpe Dauid, legimus scriptum: Terra, terra, terra, audi sermones Domini, scribe uirum istum abdicatum, siue sterilem, et non erit de semine eius uir qui sedeat super solium Dauid , omnisque spes regni Iudaici fuerat amputata: transit ad principes Ecclesie, et Synagoga cum suis pastoribus derelicta atque damnata, ad Apostolos sermo fit, de quibus dicitur: Et suscitabo super eos pastores, et pascent eos, non formidabunt ultra, et non pauebunt, et 997 nullus queretur ex numero, dicit Dominus . Apostoli enim confidenter, et absque ullo timore pascent Ecclesiasticum gregem, et reliquie populi Isrel saluabuntur de omnibus terris, et conuertentur ad rura, siue ad pascua sua, et crescent et multiplicabuntur.  Super malos autem pastores, Scribas et Phariseos, uisitabit Dominus propter malitiam studiorum ipsorum. Possumus autem hoc iuxta tropologiam, et de Ecclesie principibus intelligere, qui tamen non digne regunt oues Domini, quod illis abiectis atque damnatis, saluetur populus [b 1Kb] aliis traditus, qui digni exstiterint: et reliquie salue fiant. Perdunt oues pastores, qui docent heresim. Lacerant et dissipant, qui schismata faciunt. Eiiciunt eas, qui contra iustitiam de Ecclesia separant. Non uisitant, qui penitentibus contrahunt manum. Quorum omnium miserebitur Dominus, reddens eis pristina pascua, et malos pastores auferens.

 Ecce dies ueniunt, dicit Dominus, et suscitabo Dauid germen [Al. regem] iustum ; et regnabit rex, et sapiens erit , et faciet iudicium et iustitiam in terra. In diebus illis saluabitur Iuda, et Isrel habitabit confidenter. Et hoc est nomen, quo uocabunt eum  Dominus iustus noster . Quod Hebraice dicitur [c 1Kb] SADECENU . Hoc quod in Septuaginta male additum est, in Prophetis, penitus amputandum. Aliud enim capitulum sequitur, quod ab eis pretermissum est, quo finito, titulus est, ad Prophetas, siue contra Prophetas, de quo suo dicemus loco. Abiectis ergo pastoribus synagoge, Scribis uidelicet et Phariseis, et saluatis reliquiis ex Isrel, Apostolisque Euangelii in locum priorum principum constitutis, inducitur pastor pastorum, et princeps principum, et rex regum, et Dominus dominantium,  Christus uidelicet Saluator noster, qui proprie est germen iustum, siue oriens iustus, de quo legimus: Orietur in diebus eius iustitia . Et in alio loco: Ecce uir, Oriens nomen eius , et subter eum orietur, et edificabit templum Domino: ut quomodo in Isaia Emmanuel appellatur, hoc est, nobiscum Deus : sic in Ieremia nomen accipiat, iustitia nostra. Unde et apostolus loquitur: Qui factus est sapientia nobis a Deo, et iustitia et sanctificatio et redemptio . Cui contrarius Antichristus, et eius habitator diabolus, in Zacaria stultus pastor 998 dicitur . Et faciet, inquit, iudicium et iustitiam in terra. Non enim Pater iudicat quemquam, sed omne iudicium dedit Filio . In diebus illis et  due et decem tribus Iuda, et Isrel pariter saluabuntur. Et de duabus uirgis, iuxta Ezechiel, una uirga fiet . Nomenque eius, si iuxta Septuaginta, uocauerit eum Dominus, appellabitur Iosedec, id est, Dominus iustus: si secundum Hebraicum, qui dixerunt, nomen eius uocabunt, dicetur, Dominus iustitia nostra. Hoc enim significat ADONAI SADECENU , pro quo Symmachus uertit, Domine, iustifica nos.

 Propter hoc ecce dies ueniunt, dicit Dominus. Et non dicent ultra, uiuit Dominus, qui  eduxit filios Isrel de terra Aegypti; sed uiuit Dominus, qui eduxit et adduxit semen domus Isrel de terra Aquilonis, et de cunctis terris, ad quas eieceram eos illuc, et habitabunt in terra sua. Hoc omne capitulum in Septuaginta non habetur. Cuius hic sensus est, quod nequaquam per Moysen populus Dei de Aegypto liberetur, sed per Iesum Christum de omni orbe terrarum, in quem dispersus fuerat. Quod ex parte et nunc completur in mundo, et ex toto complebitur, quando de Oriente et Occidente, Septentrione et Meridie uenient et discumbent cum Abraham, Isaac, et Iacob . Ut postquam subintrauerit plenitudo gentium, tunc omnis Isrel saluus fiat .

Ad Prophetas .  Hic titulus, ut supra diximus, in editione Septuaginta, finis anterioris capituli positus est, ubi scriptum legimus: et hoc est nomen, quo appellabit eum Dominus Iosedec, in Prophetis. Quod plerique ignorantes, uaria explanationis deliramenta confingunt. Multoque melius fuerat simpliciter inscitiam confiteri, quam imperitie sue alios heredes facere. Est autem sermo contra Prophetas, immo pseudoprophetas Ierusalem et Samarie, quos nunc communi et uulgato nomine Prophetas uocat, de quibus Scriptum est in consequentibus: Et in Prophetis Samarie uidi iniquitatem; statimque: Et in Prophetis Ierusalem uidi horribilia. Quando autem ponit coniunctionem, et, ostendit superiora de Prophetis dicta Domini, qui et ipsi pseudoprophetarum similes  exstiterunt.

 Contritum est cor meum in medio mei , contremuerunt  omnia ossa mea, factus sum quasi uir ebrius et quasi homo madidus  uino a facie Domini, et a facie uerborum Sanctorum eius . Considerato uultu omnipotentis Dei, hoc est, Patris, et considerato uultu Filii, qui iuxta Apostolum splendor illius glorie appellatur, et forma substantie Dei , Propheta et animo et corpore perhorrescit, et intelligit esse se nichili, secundum quod et in alio loco dicitur: Ut iumentum factus sum apud te . Siue uictimam conscientie et humilitatis sue offert Deo iuxta illud quod in Psalmis legitur: Sacrificium Deo spiritus  contribulatus, cor contritum et humiliatum Deus non spernit . Ossa autem que contremuerunt, siue commota sunt, illa intelligamus, de quibus idem Dauid canit: Omnia ossa mea dicent, Domine, quis similis tui ? Factus est quasi ebrius, et quasi homo madidus, siue soporatus uino, nullam habens intelligentiam, nullamque sapientiam. Dominus enim nouit cogitationes hominum, quoniam uane sunt . Si autem hoc ita est, ubi sunt qui perfectam in homine iustitiam predicant? Quod si responderint de sanctis hoc  se dicere, non de seipsis, certe nullum puto sanctiorem esse Ieremia, qui uirgo, Propheta, sanctificatusque in utero, ipso nomine prefigurat Dominum Saluatorem. Ieremias enim interpretatur, Domini excelsus.

 Quia adulteris [Al. adulteriis] repleta est terra, quia a facie maledictionis  luxit terra, arefacta sunt arua  deserti, et factus est cursus eorum malus, et fortitudo eorum dissimilis. Hoc quod nos de Hebraico posuimus: quia adulteris repleta est terra, in Septuaginta non habetur, qui iuramentum dixere, pro maledictione. Redditque causas, quod propter adulteria, et maledicta, siue superfluum iuramentum, immo periuria, frugum sterilitas consecuta sit. Quidquid de terra Iudea iuxta litteram intelligis, refer ad congregationem credentium,  quoniam propter adulteria, et mendacia, siue periuria, uirtutum et donationum Dei, sterilitas in Ecclesiis sit.

 Propheta namque et Sacerdos polluti sunt, et in domo mea inueni mala [uulg. malum] eorum, ait Dominus. Idcirco uia eorum erit quasi lubricum in tenebris. Impellentur enim et corruent in ea, quia afferam  super eos mala, annum uisitationis eorum, ait Dominus. Quando in Ecclesia Dei, et maxime in principibus eius inueniuntur mala, sciamus esse completum, 1000 Propheta et sacerdos polluti sunt; in domo mea inueni mala eorum, ait Dominus. Domus autem Christi Ecclesia est, de qua et Apostolus scribit ad Timotheum: Ut scias quomodo te oporteat in domo Dei conuersari, que est Ecclesia  Dei uiui, columna et firmamentum ueritatis . In propheta, doctorem accipe: in sacerdote, ministerii dignitatem. Qui si praua mente consenserint, erit uia eorum in lubricum et in tenebris; nec habebunt Dominum loquentem: Ego lux in mundum ueni, ut omnis qui credit in me, in tenebris non maneat . Unde sanctus loquitur, omnes tenebras fugiens [Al. fugientes]: Signatum est super nos lumen uultus tui, Domine: dedisti letitiam in cor meum [Al. corde meo] . Cum autem fuerint in tenebris et in uia lubrica, errore uidelicet heretico, ad omnem motum impellentur et corruent. Et infert super eos Dominus mala, non quo mala sint, ut Dominus mala inferat: sed mala his qui sustinent supplicia. Alioquin eadem et mala sunt et bona. Mala,  iuxta eos quos cruciant: bona, iuxta eos quos emendant. Et hoc notandum, quod annus uisitationis Domini, correctio peccantium dicatur atque cruciatus, iuxta illud quod scriptum est: uisitabo in uirga iniquitates eorum, et in uerberibus peccata eorum: misericordiam autem meam non dispergam ab eo .

 Et in prophetis Samarie uidi stultitiam ; prophetabant in Baal [b 1Kb] , et decipiebant populum meum Isrel. Ego prophetas Samarie, iuxta mysticos intellectus, proprie hereticos dici puto, et omnes qui iactant falsi nominis  scientiam. Quomodo autem prophete Samarie quidquid loquebantur, prophetabant in Baal, idolo uidelicet, demonibus consecrato: sic heretici quidquid loquuntur in Ecclesia, siue extra Ecclesiam, ut supplantent populum Isrel, qui prius cernebat Deum, loquuntur in demonibus. Unde et significanter, ait: Et in Prophetis Samarie uidi stultitiam : non enim habent eum, de quo dicitur, Christus Dei uirtus et Dei sapientia.

 Et in prophetis Ierusalem uidi similitudinem , [a 1Kb] adulterium et iter mendacii, et confortauerunt manus pessimorum, ut non conuerteretur unusquisque a militia sua . Facti sunt mihi omnes quasi Sodoma, et habitatores eius quasi Gomorrha. Non solum, inquit, in hereticorum conciliabulis hec reperta sunt, sed in  prophetis quoque Ierusalem, id est, doctoribus 1001 Ecclesie uidi similia, siue horribilia, adulterantium uerbum Dei, et ingredientium per uiam mendacii, ut hereticorum fallaciis acquiescerent, et confortarent manus pessimorum, eorumque mala suis sceleribus adiungerent, et quos corrigere debuerant, ducerent in interitum. Qui hoc fecerint, non se estiment impunitos. Erunt enim et ipsi et hi quibus fauent, quasi Sodoma, omnesque qui habitantur cum eis, nec recedent a talibus, quasi Gomorrha. Exsultet igitur quantum uult doctrina pessima, et glorientur prophete Ierusalem quod obtinuerint per mendacium, et confortauerint manus pessimorum: finis eorum erit quasi Sodoma et Gomorrha.

 Propterea hec dicit Dominus exercituum  ad Prophetas: Ecce ego cibabo eos absinthio  et potabo eos felle , quia egressa est a prophetis Ierusalem pollutio in omnem terram. Utamur hoc testimonio aduersum eos, qui epistolas plenas mendaciorum et fraudulentie atque periurii in orbem dirigunt, ut et aures polluant audientium, et existimationem simplicium ledant, quod impleatur in eis hoc quod scriptum est: A prophetis Ierusalem est egressa pollutio in omnem terram. Non enim eis sufficit iniquitatem propriam deuorare, et proximos ledere: sed quos semel oderunt, per uniuersum orbem infamare conantur, et ubique seminare blasphemias.

 Hec dicit Dominus exercituum:  Nolite audire uerba prophetarum, qui prophetant uobis, et decipiunt uos: uisionem cordis sui loquuntur, et non de ore Domini. Dicunt his qui blasphemant me , locutus est Dominus, pax erit uobis. Et omni qui ambulat in prauitate cordis sui, dixerunt: non uenient super uos mala. Ne putaret se populus alienum esse a culpa si peruersis acquiesceret Doctoribus: Nolite, inquit, audire uerba Prophetarum, qui uobis prophetant mendacium, et decipiunt uos. Par enim erit pena et magistro et discipulo. Non loquuntur ex ore Domini, sed ea que in  suo corde simularunt. Dicunt his qui blasphemant me, hereticis uidelicet atque peruersis, siue qui abiiciunt sermonem meum: quid dicunt? Locutus est Dominus, pax erit uobis. Ne timeatis dura supplicia, nec uanis comminationibus terreamini: pax erit uobis atque tranquillitas, et quidquid dicimus et annuntiamus uobis, locutus est Dominus; nec ueniet super uos malum, quod timetis 1002 pro mala conscientia; sed bonum quod uobis locutus est Dominus.

Quis enim affuit in consilio Domini, et uidit, et audiuit sermonem eius? quis considerauit uerbum illius, et audiuit? Ubi nos interpretati sumus, in consilio, et in Hebraico scriptum est BASOD : Aquila, secretum: Symmachus, sermonem: Septuaginta et Theodotio, substantiam, siue subsistentiam interpretati sunt. Et est sensus: Nolite credere, o uulgus  indoctum, Prophetis, uobis falsa annuntiantibus, qui dicunt, hec locutus est Dominus, pax erit uobis: non ueniet super uos malum. Unde enim possunt Dei nosse secreta, aut quo annuntiante, Dei didicere consilium? quomodo ad eos diuine dispositionis sermo peruenit? Quidam nostrorum in hoc loco reperisse se putant, ubi Dei describatur substantia.

 Ecce turbo  Dominice indignationis egredietur, et tempestas erumpens super caput impiorum ueniet, et non reuertetur furor Domini usque dum faciat, et usque dum compleat cogitationes cordis sui. In nouissimis diebus intelligetis consilium eius. Qui supra dixerant: locutus est nobis Dominus, pax erit uobis, et quos corripuerat  quod non possent uentura cognoscere, nec Dei nosse sententiam, nunc ostendit per contraria, eos omnino nescire. Pro pace enim et securitate, tempestatem uenire Babyloniam, et uenire non super quoslibet, sed super capita impiorum, uel uniuersi populi, uel eorum qui falsa populo nuntiabant. Nec sicut in preteritis temporibus Dei iram furoremque placandum, sed quod predixit et sepissime comminatus est, opere complendum, et cogitationem illius atque sententiam impiorum suppliciis comprobandam. Cum, inquit, extremum captiuitatis tempus aduenerit, et obtinuerit uos uictor exsultans, et manus stridore uinxerit catenarum: tunc intelligetis consilium eius, quod uos frustra nunc scire iactatis.

  Non mittebam Prophetas, et ipsi currebant: non loquebar ad eos, et ipsi prophetabant. Si stetissent in consilio meo, et nota fecissent uerba mea populo meo, auertissem utique eos a uia sua mala, et a pessimis cogitationibus suis. Hunc sensum et Apostolus explicat ad Romanos: Et sicut non probauerunt Deum habere in notitia, tradidit eos Deus in reprobum sensum, ut faciant que non conueniunt, repletos omni iniquitate, malitia, fornicatione, nequitia, auaritia , et ceteris. Cum enim semel se tradiderint falsi doctores mendaciis atque periuriis et mortibus deceptorum, non pedetentim, 1003  nec considerato gradu, sed precipites currunt ad interitum et suum et eorum quos deceperint. Nec loquitur eis Dominus, sed ipsi loquuntur quasi ex ore Domini, de quibus et dicitur: Si stetissent in consilio meo, hoc est, si mee uoluissent acquiescere uoluntati, et nota fecissent uerba mea populo meo, non blandientes eis et adulatione perdentes, ut dicerent, non habetis peccata; perfectam iustitiam possidetis; sanctitas et pudicitia atque iustitia in uobis tantummodo reperiuntur: et ego non tradidissem eos in immunditiam et ignominiam, ut facerent que non conueniunt, et sequerentur cogitationes suas pessimas. Contemplemur hereticos, quomodo semel desperantes salutem, gule se tradant et deliciis, uescantur carnibus, frequenter [Al. frequentes]  adeant balneas; musco fragrent; unguentis uariis delibuti querant corporum pulchritudinem. Semel enim futura non sperant, neque credunt in resurrectionem. Quod cum sermone non pandant, ostendunt operibus. Si enim crederent, ista non facerent. Et in hoc loco ubi scriptum est: si stetissent in consilio meo, Aquila, et Symmachus, et Theodotio, et Septuaginta, ut supra similiter transtulerunt.

 Numquid [uulg. Putasne] Deus e uicino ego sum, dicit Dominus, et non Deus de longe? Si occultabitur uir in absconditis, et ego non uidebo eum? dicit Dominus. Numquid non celum et terram ego impleo? dicit Dominus. LXX: Deus appropinquans ego, dicit Dominus, et non Deus de longe. Si abscondetur homo in absconditis, et ego non uidebo eum? dicit  Dominus; [a 1Kb] numquid non celum, et terram ego impleo? dicit Dominus. Aquila et Symmachus similiter interpretati sunt: Numquid Deus de propinquo, siue de uicino ego sum, et non Deus de longe? Septuaginta uero et Theodotio sensu uertere contrario, ut dicerent: Deus appropinquans ego, dicit Dominus, et non Deus de longe. Quod scilicet superiores asserant Deum non tantum uicina, sed et ea que longe sunt cognoscere; nec presentia, sed futura conspicere. Isti uero ubique Deum estimant esse presentem, nec aliquem esse locum ubi non adsit Deus. Omnibus enim et precipue sanctis appropinquat Deus, quomodo si uestimentum adhereat cuti. Peccatores autem longe recedentes ab eo, peribunt. Hunc sensum et in psalmis legimus: Quo  ibo a spiritu tuo, et a facie tua quo fugiam? Si ascendero in 1004 celum, tu illic es: si descendero ad infernum, tu ades. Si sumpsero pennas meas diluculo, et habitauero in extremis maris: etenim illuc manus tua deducet me, et tenebit me dextera tua . Amos quoque in hec uerba consentit, dicens: Si descenderint usque ad infernum, inde manus mea [Al. tua] educet eos; et si ascenderint usque ad celum, inde detraham eos. Et si absconditi fuerint in uertice Carmeli, inde scrutans auferam eos. Et si celauerint se ab oculis meis in profundo maris, ibi mandabo serpenti  et mordebit eos ; rursumque in superiori psalmo: Quia tenebre, ait, non obscurabuntur a te; et nox sicut dies illuminabitur: sicut tenebre eius, ita et lumen eius . Quod autem in Prophetis crebro dicitur, Hec dicit Dominus, propterea semper infertur, ne contemnantur quasi uerba Prophetarum, sed admoneantur iugiter Dei esse sermones quos loquuntur.

 [b 1Kb] Audiui que dixerunt Prophete, prophetantes in nomine meo mendacium atque dicentes: Somniaui . Usquequo istud est in corde [Al. in cordibus] Prophetarum uaticinantium mendacium, et prophetantium seductiones ? Qui uolunt  facere ut obliuiscatur populus meus nominis mei: propter  somnia eorum, que narrat unusquisque ad proximum suum: sicut obliti sunt patres eorum nominis mei propter Baal . Quia superior titulus contra Prophetas est, siue ad Prophetas, quos perspicue pseudoprophetas intelligimus , idcirco et ad eos prophetalis sermo dirigitur, qui credunt somniis, et omnia que cernunt, putant reuelationem esse diuinam, que proprie sanctis et seruis Dei aperitur. Quod si legimus Pharao  et Nabuchodonosor  impios reges uidisse somnia que uera fuerint: non eorum fuit meriti qui uiderunt; sed ut per eorum occasionem sancti uiri Ioseph, Danielque clarescerent, et dura corda atque indomabilia tyrannorum  propria conscientia sentirent Domini maiestatem. Sunt hodie quoque somniatores in Ecclesia, et maxime in nostro grege, qui errores suos Domini iactant prophetiam, et crebro ingerunt, somniaui [c 1Kb] , somniaui: quos corripit Dominus dicens: Usquequo istud est in corde prophetantium, uaticinantium mendacium, et prophetantium seductiones cordis sui? Hoc autem faciunt, ut quomodo antiquus populus, qui de Aegypto egressus est, 1005 oblitus est nominis Dei [Al. mei]; sic et posteri eorum obliuiscantur mei. Huiuscemodi autem prophetatio non est in nomine Domini, sed in nomine Baal, quod proprie idolum Sidoniorum est, siue Babylonium, et uicino nomine appellatur Bel.

 Propheta qui habet somnium, narret  somnium, et qui habet sermonem meum, loquatur sermonem meum uere. Quid paleis ad triticum? dicit Dominus. Numquid non uerba mea sunt sicut ignis, dicit Dominus, et quasi malleus ? Eorum est exponere somnium qui Dei merentur habere sermonem, et dicere: Hec dicit Dominus; quibus locutus est Dominus, in quibus ueritas est, et non mendacium fraudulentum. Quid sibi uolunt hereticorum palee ad triticum Ecclesie? de quo Ioannes Baptista plenius loquitur , quod purget Dominus aream suam, et uentilabro  paleas [a 1Kb] uentorum flatibus dispergendas, urendasque ignibus derelinquat: triticum autem condat in horrea, ut fiat celestis panis: et loquatur unusquisque credentium: Gustate et uidete, quoniam suauis est Dominus . Et pulchre doctrina peruersa paleis comparatur, que medullam non habent, nec possunt nutrire credentium populos, sed de inanibus stipulis conteruntur. Et quia solent heretici semper prospera polliceri, et celorum regna peccatoribus pandere: ut dicant, parata sunt tibi regna celorum, potes imitari maiestatem Dei, ut absque peccato sis; accepisti enim liberi arbitrii potestatem, et legis scientiam, per quam consequaris quod uolueris: decipiuntque blanditiis miseros, et maxime mulierculas oneratas peccatis, que circumferuntur  omni uento doctrine, semper discentes et numquam ad scientiam ueritatis peruenientes, et omnes auditores suos adulatione decipiunt ; idcirco Dominus uerba sua hereticorum paleis comparans dicit: Numquid non uerba mea sunt quasi ignis, dicit Dominus, et quasi malleus conterens petram? Meus enim, inquit, sermo nuntiat futura supplicia, ut deterreat homines a peccando; et paleis peccatorum comminatur incendium, ut hereticorum corda dura et instar silicis indomabilia, sermonis sui malleo conterantur: auferens cor lapideum, ut ponat pro eo cor carneum, molle uidelicet, et quod possit Dei suscipere et sentire precepta. Tale quid et per Ezechielem Dominus loquitur , quia pseudoprophete blanditiis suis liniant 1006 parietem  absque temperamento, qui postea imbre uehementi et ueritate iudicii subruatur. Et pseudoprophete consuant ceruicalia sub omni cubito manus, ut faciant peccatores requiescere, et nequaquam iram Dei lacrymis mitigare. Pro malleo, Septuaginta securim interpretati sunt, illam uidelicet, de qua Baptista Ioannes loquitur: Iam securis ad radices arborum posita est . Hec securis infructuosas succidit arbores, et hic malleus conterit durissimos lapides. Unde et Nahum Propheta loquitur: Furor eius, haud dubium quin Dei, consumet principatus: et petre conterentur ab eo . Hoc contra hereticos. Ceterum de Ecclesiasticis uiris scriptum est, quod malleus et securis non sint audita in domo Domini .

  Propterea ecce ego ad Prophetas, dicit Dominus, qui furantur uerba mea unusquisque a proximo suo [Al. ad proximum suum]. Ecce ego ad Prophetas, dicit Dominus, qui assumunt linguas suas et aiunt, dicit [b 1Kb] . Ecce ego ad Prophetas somniantes mendacium, ait Dominus, qui narrant ea, et seducunt [Al. narrauerunt et seduxerunt] populum meum in mendaciis suis et in miraculis , cum ego non misissem eos, nec mandassem eis, qui nichil profuerunt populo huic, dicit Dominus. Semper imitatur mendacium ueritatem: et nisi habuerit aliquam  similitudinem recti, decipere non potest innocentes. Quomodo igitur in priori populo mentiebantur Prophete atque dicebant: Hec dicit Dominus. Et, uidi Dominum; et, uerbum Domini quod factum est ad illum, siue illum: sic heretici assumunt testimonia Scripturarum de ueteri et nouo Testamento, et furantur uerba Saluatoris unusquisque a proximo suo, Prophetis et Apostolis, et Euangelistis: et assumunt linguas suas, ut cordis uenena ore pronuntient, et dormitant dormitationem, de quibus uere dictum est: Dormitauerunt somnum suum, et nichil inuenerunt . Siue iuxta Hebraicum: Et aiunt dicit, ut subaudiatur Dominus, aut certe [Al. forte], sermo diuinus. Comminatur itaque Dominus [Al. addit nunc] seipsum contra huiuscemodi magistros  esse uenturum, qui seducunt populum eius in mendaciis suis et in stuporibus atque miraculis. Magna enim et incredibilia et ingentia [Al. insensibilia] repromittunt, ut seducant miseros: qui nichil profuerunt populo Dei. Et illud implent Apostolicum, docentes que non oportet turpis lucri gratia: qui solent malis prospera, et bonis contraria nuntiare.

 1007 Si igitur interrogauerit te populus iste, uel propheta, aut sacerdos, dicens: quod est onus Dei ? dices ad eos: uos estis onus . Proiiciam quippe  uos, dicit Dominus. Et propheta et sacerdos et populus [Al. Prophetam et Sacerdotes et populum], qui dicit, onus  Domini, uisitabo  super uirum illum, et super domum  eius. Hec dicetis unusquisque ad amicum [uulg. proximum] suum, et ad fratrem suum: quid respondit Dominus, et quid locutus est Dominus? Et onus  Domini ultra non memorabitur, quia onus  erit unicuique sermo suus [Al. eius]. uerbum Hebraicum MASSA , Aquila , id est, onus et pondus interpretatur: Symmachus, Septuaginta et Theodotio, assumptionem. Ubicumque ergo graue est, quod Dominus comminatur, et plenum ponderis ac laboris, et importabile, in titulo quoque , hoc est, pondus dicitur. Ubicumque autem prospera Dominus pollicetur, siue post comminationem meliora promittit, ibi uisio dicitur, uel certe uerbum Domini: et perspicuum erat ex ipso titulo prophetie ponderis, siue uisionis, et uerbi Dei,  qualis uaticinatio sequeretur. Quia igitur Prophete solebant populo peccatori tristia nuntiare, et comminari supplicia, ut eos retraherent ad penitentiam: clemens autem et miserator Dominus diu sententiam differebat, putabat deceptus populus et pseudoprophetarum fraude seductus, non uentura que Dominus minabatur, et rem se ueram, in ludum et iocum uerterant; prophetantibusque Prophetis quasi irridentes, dicebant: Rursum hic uidet pondus et onus Domini. Atque ita fiebat, ut nequaquam ultra uisio, sed per iocum atque derisum, onus et pondus appellaretur. Precepit ergo Dominus, ut siue  populus, siue propheta, siue sacerdos interrogauerint Ieremiam, quid sit pondus [Al. onus] uel que assumptio Domini, respondeat eis et dicat: uos estis onus, et uos assumptio. Assumam enim uos et proiiciam, allidamque et interire faciam. Si quis autem deinceps, uel prophetarum, uel sacerdotum, uel populi, ausus fuerit onus et pondus Domini nominare: uisitabo, inquit, super uirum illum, et super domum illius; et eum delebo in perpetuum. Dicat itaque unusquisque proximo et amico suo, nequaquam quod est 1008 onus Domini? sed quid respondit Dominus? et quid locutus est Dominus? ueteris obliuiscimini: onus, et pondus, siue assumptio in ore uestro ultra non resonet: quia singulis hominibus sermo suus et opus suum in onus pondusque reputabitur,  secundum illud quod scriptum est: Ex ore tuo iustificaberis, et ex ore tuo condemnaberis .

 Et peruertitis [Al. peruertisti] uerba Dei uiuentis: Domini exercituum, Dei nostri. Hec dices  ad Prophetam: Quid respondit [Al. respondebit] tibi Dominus, et quid locutus est Dominus? Si autem onus Domini dixeritis. [a 22Kb] Hucusque in LXX non habetur, et sequitur: Propter hoc hec dicit Dominus: Quia dixistis sermonem istum, onus  Domini, et misi ad uos, dicens: nolite dicere, onus  Domini: propterea ecce ego tollam  uos portans, et proiiciam [uulg. relinquam] uos et ciuitatem, quam dedi uobis et patribus uestris, a facie mea, et dabo uos in opprobrium sempiternum, et ignominiam eternam,  que numquam obliuione delebitur. Precepit Dominus, ut nequaquam oneris, et ponderis, et assumptionis sermo diceretur in populo; sed responsionis  et uerbi Dei: quod quia populus implere contempserat, ipsum uerbum interpretatur super eis, et dicit: Quoniam dixistis quod nolui, et hoc cum sepe Prophetas mitterem, et iuberem ne diceretis: propterea sermonem uestrum assumptionis, oneris et ponderis in uobis opere complebo. Assumam quippe uos et tollam atque portabo, et allidam, ac de sublimibus in terram corruere faciam. Non solum autem uos, sed et urbem uestram, quam dedi patribus uestris. Et dabo, inquit, uos in opprobrium, et ignominiam sempiternam, que numquam obliuione delebitur. Hoc autem et tempore Babylonie captiuitatis factum esse nouimus; sed plenius atque perfectius post Saluatoris passionem resurrectionemque completur, quando locutus est Dominus: Relinquetur uobis domus uestra deserta  : et usque ad finem eius sententia permanebit. Dicamus et aliter dumtaxat iuxta Septuaginta: non solum assumptionem, sed et donum, munusque significat. Quia igitur sibi populus semper prospera promittebat, dicit, eos nequaquam ultra hoc debere dicere. Indignos enim esse eos donis Dei atque muneribus, quin potius abiiciendos 1009 et a Dei auxilio penitus relinquendos. Ex uerbis autem et interpretatione nominum sepe res ostenduntur, ut Abraham, Sare, et Petri, et filiorum Zebedei uocabula commutata significant rerum mutationem: et in hoc eodem propheta , Phasur [Al. Phasor et Phascor] dicitur pauor, siue translatio, et colonus, siue peregrinus. Notandum quod uerba, Dei uiuentis, Domini exercituum, Dei nostri, Latini et  Greci codices non habent; et Hebrei in suis uoluminibus contra se legant, quod proprie mysterium significat Trinitatis.



LIBER QUINTUS.


 1009-1010 Quintus Commentariorum in Ieremiam  liber, a duobus, frater Eusebi, calathis habebit exordium, quorum alter recte fidei dulcedinem, alter hereticorum perfidie amaritudinem demonstrabit. Quamuis Ananias filius Azur repugnet Ieremie, et Semeias Nehelamites Prophetam mitti [a 1Kb] cupiat in carcerem, et Sophonias sacerdos in Pseudoprophetarum uerba coniuret : tamen ueritas claudi et ligari potest, uinci non potest, que et suorum paucitate contenta est, et multitudine hostium non terretur. Erige itaque cum Moyse ad celum manus, et antiquum serpentem in eremo suspende, statimque et Amalec delebitur, et uenenati  morsus non preualebunt, securusque populus  Domini cum Iesu Iordanis fluenta transibit, et post uastam solitudinem, comedet panem, qui in Bethleem nostro natus est uiculo .

 Ostendit mihi Dominus, et ecce duo calathi  pleni ficis, positi ante Templum Domini: postquam transtulit Nabuchodonosor rex Babylonis Iechoniam filium Ioacim regem Iuda et principes eius, et fabrum, et inclusorem de Ierusalem, et adduxit eos in Babylonem. Calathus unus ficus bonas habebat nimis, ut solent ficus esse primi temporis: et calathus unus ficus habebat malas nimis, que comedi non poterant, eo quod essent male.  Et dixit Dominus ad me: Quid tu uides, Ieremia? Et dixi: ficus bonas, bonas ualde; et malas, malas ualde, que comedi non possunt, eo quod male sint. Et factum est uerbum Domini ad me, dicens: Hec dicit Dominus Deus Isrel: Sicut ficus he bone, sic cognoscam transmigrationem Iuda, quam emisi de loco isto in terram Chaldeorum, in bonum. Et ponam oculos meos super eos [a 1Kb] in bonum, et reducam eos in terram hanc, et edificabo eos, et non destruam: et plantabo eos, et non euellam. Et dabo eis cor ut sciant me, quia ego sum Dominus; et erunt mihi in populum, et ego ero eis in Deum: quia reuertentur ad me in toto corde suo. Et sicut ficus pessime, que comedi non possunt, eo quod sint male: hec dicit Dominus, sic dabo [Al. clamabo]  Sedeciam regem Iuda et principes eius, et reliquos de Ierusalem,  qui remanserunt in urbe hac, et qui habitant in terra Aegypti. Et dabo eos in uexationem, afflictionemque  omnibus regnis terre in opprobrium, et in parabolam, et in prouerbium, et in maledictionem in uniuersis locis, ad que eieci eos. Et mittam in eos gladium, et famem, et pestem, donec consumantur de terra quam dedi eis et patribus eorum. Duos cophinos, siue calathos bonorum et malorum [Al. bonarum et malarum] ficorum, quidam interpretantur in Lege, et in Euangelio; Synagoga, et Ecclesia; et Iudeorum populo, et Christianorum; gehenna, et regno celorum, quorum alterum ad supplicium pertinet peccatorum, alterum ad Sanctorum 1011 habitaculum. Sed nos scientes iuxta Apostolum Paulum  legem bonam et sanctam, et mandatum  bonum et sanctum, et unum esse utriusque Testamenti Deum, uel ad eos magis referamus, qui in aduentu Domini Saluatoris crediderunt, et non crediderunt: ut qui a Scribis et sacerdotibus concitati clamauerunt, dicentes: Crucifige, crucifige talem , sint calathus ficorum malorum; qui uero post ascensionem eius de populo crediderunt, ad bonas ficus, et ad calathum cophinumque optimum referantur. Simplicem autem et ueram sequamur historiam, quod bonorum ficorum calathum dixerit Iechoniam, qui se Ieremie consilio, et imperio Dei, tradiderat regi Babylonio: cui et prospera Dominus pollicetur: Malarum autem Sedeciam, qui contradicens sententie Dei captus sit, cecatusque oculis ductus est in Babylonem, ibique mortuus  est . In tantum autem Deus posuit oculos suos in bonum his qui imperio eius acquieuerunt , et reduxit illos in terram suam, et edificauit et non destruxit, et plantauit et non euulsit, deditque eis cor ut scirent eum, quod ipse esset Dominus, et fierent illi in populum, et ipse eis esset in Deum: ut etiam in captiuitate posuerit oculos suos super illos, et exercere terram, edificare domos, plantare pomaria [Al. pomeria] in Babylonia regione permiserit: Daniel signorum miraculis, de captiuo subito princeps factus sit , et tres pueri gloriose de fornacis incendio liberati sint  : et expletis annis septuaginta sub Zorobabel et Iesu sacerdote magno et Ezra ac Neemia, plurima pars reuersa sit Ierusalem: quorum numerus in eiusdem Ezre uolumine continetur . Notandum quoque [Al. quippe] quod hec uisio Sedecie temporibus facta sit ad Prophetam, postquam Iechonias ductus est in transmigrationem: Non enim dixit captiuitatem, quia se ultro tradiderat. Fabros autem et inclusores, uel legis interpretes atque doctores debemus accipere, uel artifices inclusoresque [Al. clusoresque] auri atque gemmarum, que ars apud Barbaras nationes pretiosissima est. Pro inclusoribus Septuaginta uinctos interpretati sunt, ut captiuitatis significarent malum; et de suo addidere, diuites, quod in Hebraico non habetur. Comparat autem  calathum qui bonas ficus habebat et bonas nimis, ficis primi temporis, que Grece appellantur , Abrahe uidelicet, Isaac, et Iacob, et Moysi, et Aaron, et Iob, et ceteris sanctis uiris, de quibus unus de duodecim 1012 loquitur Prophetarum: Sicut uuam in deserto inueni Isrel, et sicut ficus in ficulnea inueni patres eorum . Unde et nos appellamur filii Abraham. Et econtrario dicitur ad Iudeos: Si pater uester esset Abraham, faceretis opera eius . Hi autem calathi, qui bonas habebant et malas ficus, non erant foris et extra Ecclesiam, sed ante templum Domini, eo quod cuncta illius scientie pateant: nec tantam habent amaritudinem he ficus que foris sunt, quantam ille que post confessionem fidei preuaricatione mutate sunt. Nec  tantam suauitatem bone ficus, que non sunt in conpectu templi Dei: quales fuerunt mundi philosophi, qui naturali bono et intelligentia Creatoris, non tam uisi sunt sequi, quam laudare uirtutes: quantam habent suauitatem ficus, que sunt in templo Dei, quarum fuerunt Prophete et Apostoli, de quibus una ficus loquebatur: Lac uobis dedi, non solidum cibum . Et: Filioli mei, quos iterum parturio donec Christus formetur in uobis . Unde dicitur, quod in conspectu templi Dei, ficus bone fuerint bone ualde; et ficus male, fuerint male ualde. Ac ne putemur nostrum sensum ponere, ipsa Scriptura se pandit. Sicut, inquit, ficus he bone: sic cognoscam transmigrationem Iuda, quam emisi de loco isto in terram Chaldeorum in bonum: Iechoniam  et principes, qui cum eo capti sunt, significans. Et econtrario de calatho, qui malas habebat ficus; et sicut ficus, ait, pessime [Al. pessimas] que comedi non possunt, eo quod sint male: sic dabo Sedeciam regem Iuda et principes eius, et eos qui in Aegyptum transfugerunt, et qui remanserunt in urbe hac in uexationem afflictionemque omnibus regnis terre , quando in Aegypto quoque capti sunt, et Nabuchodonosor posuit in Taphnis solium suum, misitque super eos Dominus gladium, famem, et pestem, donec consumerentur de terra quam dedit patribus eorum. Quod autem dixit de ficis bonis: Dabo eis  cor ut sciant me, quia ego sum Dominus, illi simile est Apostolico: Deus est qui operatur in uobis et uelle, et perficere : quod non solum opera, sed et uoluntas nostra Dei nitatur auxilio. Delirat in hoc loco allegoricus semper interpres, et uim cupiens historice facere ueritati, de celesti Ierusalem captos refert, atque translatos in terram Chaldeorum: rursumque ad locum pristinum reuersuros, ut Ieremiam et ceteros sanctos prophetas; alios uero qui peccatores fuerint, in terra hac et in ualle lacrymarum esse morituros. Totam uisionis huius simul posui , 1013 ne sensum in expositione diuiderem.

 uerbum quod factum est ad Ieremiam de omni populo Iuda  in anno quarto Ioacim filii Iosie regis Iuda. Hec priora sunt preterita uisione: illa enim sub Sedecia facta est, postquam Iechonias translatus est Babylonem; hec autem sub Ioacim filio Iosie, et patre Iechonie. Non enim cure erat  Prophetis [Al. prophetie] tempora conseruare, que historie leges desiderant; sed scribere utcumque audientibus atque lecturis utile nouerant. Unde et in Psalterio male quidam iuxta textum historie psalmorum requirunt ordinem, quod in lyrico carmine non obseruatur.

 Ipse est annus primus Nabuchodonosor regis Babylonis [a 1Kb] : Quod locutus est Ieremias Propheta ad omnem populum Iuda, et ad uniuersos habitatores Ierusalem  dicens. Quarto anno regis Ioacim, filii Iosie patris Iechonie, Nabuchodonosor in Babylone suscepit imperium, atque ita factum est, ut annus qui primus erat Nabuchodosonor in Babylone, quartus esset in Ierusalem regis Ioacim. Denique octauo anno regni sui, Iechoniam cum matre et principibus duxit in captiuitatem, qui tribus tantum post interfectionem patris Ioacim regnarat mensibus. Interfectus est autem Ioacim undecimo anno regni sui in Ierusalem .

 A tertio decimo anno Iosie filii Ammon regis Iuda usque ad diem hanc, iste est tertius et uicesimus annus, factum est uerbum Domini ad me, et locutus sum ad uos de nocte consurgens et loquens, et non audistis. Tertio decimo anno regis [Al. regni]  Iosie qui regnauit in Ierusalem annis [b 1Kb] triginta et uno, Ieremias prophetare exorsus est, et prophetauit sub eo annis decem et nouem, cui successit in regnum filius eius Ioachaz: quo statim ducto in captiuitatem a Nechao rege Aegyptiorum, regnum obtinuit Ioacim frater eius . In cuius regni quarto anno, iste ad Ieremiam fit [Al. fuit] sermo Domini, ac per hoc uigesimus tertius annus erat Ieremie prophete, ex quo loqui ad populum cepit; et numquam predicare cessauit, sed singulis  diebus diluculo et de nocte consurgens, loquebatur ad populum. Et non, inquit, audistis. Sin autem, ut noui ex ueteribus 1014 heretici uolunt, lex semel in adiutorium data est, et constituta precepta que nostri arbitrii uoluntate uel facimus, uel non facimus; quomodo Propheta se semper ingerit, et quotidie replicat mandata Dei, que utique semel accepta, suffecerant eis quibus data fuerant; nisi ut hoc ostendat, Dei nos semper indigere auxilio; et numquam posse sufficere, quod semel datum est, nisi quotidie Domini admonitione renouetur?

Et misit Dominus ad uos omnes seruos suos Prophetas, consurgens diluculo, mittensque: et non audistis. Non per unum Prophetam, sed per omnes populum suum Deus semper admonuit, et quasi ipse in uigiliis,  atque excubiis constitutus surrexit diluculo, ut suum populum commoneret. Et non, inquit, audistis; ut quanto crebrior admonitio, tanto contemnentium fuerint peccata maiora?

 Neque inclinastis aures uestras, ut audiretis, cum dicerem [uulg. diceret]: Reuertimini ad me unusquisque a uia sua mala, et a pessimis cogitationibus uestris: et habitabitis in terra, quam dedit Dominus uobis et patribus uestris a seculo usque in seculum. Tanta fuit duritia populi, ut ne habitum quidem audientis assumeret, et inclinaret aurem suam, precipue Domino commonente, ut reuerteretur unusquisque a uia sua mala et a pessimis cogitationibus suis. Et, o infinita clementia, non supplicium inferre pro scelere, sed ad penitentiam prouocare, tam malorum  operum, que significat uia mala, quam pessimarum cogitationum, que et ipse absque opere reputentur in peccatum. Et promittit premium, si fecerint quod preceptum est, ut habitent in terra, que data sit patribus, et propter filiorum uitia sublata. Quodque ait: A seculo et usque in seculum, siue, ab eterno et usque in eternum, ostendit Dei dona perpetua, si digni exstiterint hi quibus data sunt.

 Et nolite ire post deos alienos, ut seruiatis eis, adoretisque eos; neque me ad iracundiam prouocetis in operibus manuum uestrarum, et non affligam uos. Et non audistis me, [c 1Kb] dicit Dominus, ut me ad iracundiam prouocaretis in operibus manuum uestrarum in malum uestrum. Et hec, inquit, monebam cum  superioribus, ne diis alienis seruiretis, et adoraretis eos, et ne ista faciendo me prouocaretis ad iracundiam propter opera manuum uestrarum, ut facerem quod nolebam, et affligerem 1015 uos, et non audistis me. Quodque sequitur, Dicit Dominus, ut me ad iracundiam prouocaretis in operibus manuum uestrarum in malum uestrum, in Septuaginta non habetur.

 Propterea hec dicit Dominus exercituum: pro eo quod non audistis uerba mea, ecce ego  mittam et assumam uniuersas cognationes Aquilonis, ait Dominus; et Nabuchodonosor regem Babylonis seruum meum. Quia me ad iracundiam prouocastis, et fecistis malum in interitum uestrum, et prouocantem ad penitentiam, superbo calcastis pede, mittam, inquit, ad uniuersas cognationes, siue nationes Aquilonis, et adducam principem earum Nabuchodonosor regem Babylonis seruum meum. Mittit autem Dominus uel Angelos, ut concitent gentes, uel certe huiusmodi mouet cognationes, ut faciant Domini uoluntatem. Quodque uocat seruum suum Nabuchodonosor, non sic seruus uocatur ut Prophete et omnes sancti, qui uere seruiunt Domino; sed quo in euersione Ierusalem, Domini seruiat uoluntati: secundum quod et Apostolus loquitur: Quos tradidi Satane,  ut discant non blasphemare . In Aquilonis autem parte esse Chaldeos, iuxta situm Ierusalem nulli dubium est.

 Et adducam eos super terram istam, et super habitatores eius, et super nationes omnes que in circuitu illius sunt; et interficiam eos, et ponam eos in stuporem, et in sibilum, et in solitudines sempiternas. Ista sunt premia contemptorum, et Dei uerba audire nolentium. Quidquid igitur mali super nos adducitur, nostra peccata fecerunt. Omnesque gentes ut tunc adducte sunt contra Ierusalem: sic hodie adducuntur contra Ecclesiam negligentem, ut interficiat eos, et ponat in stuporem, et in sibilum, et in solitudines sempiternas, ut in exemplo sint omnium atque miraculo. Sibilus autem miraculi et stuporis indicium  est; et solitudo sempiterna in his deprehenditur, qui presidem non habent Deum.

 Perdamque ex eis uocem gaudii, et uocem letitie; uocem sponsi, et uocem sponse; uocem mole, et lumen lucerne. Et erit uniuersa terra eius [uulg. hec] in solitudinem et in stuporem. Hoc in conciliabulo malignantium et hodie comprobatur; ut magistri eorum non doceant uerbum Dei, sed instar colubri sibilent. Peritque in eis uox gaudii, uoxque letitie, ut numquam audiant illud Apostoli: Gaudete, iterum dico gaudete . uox quoque sponse, Ecclesiastice fidei; et uox sponsi, Domini Saluatoris: Qui enim habet sponsam, sponsus est . 1016 uox mole, ut non conterantur in ea frumenta, et populis uescenda tribuantur:  et lumen lucerne, doctrina uidelicet et scientia [Al. doctrinam et scientiam] Prophetarum. Denique et de Ioanne Baptista dicitur: Ille erat lucerna lucens . Et alius Propheta: Lucerna, inquit, pedibus meis uerbum tuum, Domine, et lux semitis meis . Uniuersa, inquit, terra hereticorum erit in solitudinem, et in stuporem, cum nouissimum eius insipiens fuerit demonstratum.

 Et seruient omnes gentes iste regi Babylonis septuaginta annis. Cumque impleti fuerint  anni septuaginta, uisitabo super regem Babylonis, et super gentem illam, dicit Dominus, iniquitates eorum, et super terram Chaldeorum, et ponam illam in solitudines sempiternas. Et adducam super terram illam omnia uerba mea que locutus sum contra eam: omne quod scriptum est in libro isto, quecumque prophetauit Ieremias aduersum omnes gentes. Sicut Ierusalem post septuaginta annos recipit [Al. recepit] pristinos habitatores, et expletis suppliciis, quia obediuit sententie Dei, felicitate pristina perfruitur; sic rex Babylonis qui elatus est in superbiam, et suarum arbitratus est uirium, quod regnauit in gentibus, et non Domini uoluntatis, Medis Persisque uenientibus destruetur. Denique usque hodie urbis Babylonis reliquie tantum manent. Et posuit illam  Dominus in solitudinem sempiternam, et impleuit omnia uerba, que in istius ipsius Prophete uolumine continentur. Nam in consequentibus, que mala passura sit Babylon, Ieremie sermo describit.

 Quia seruierunt eis cum essent gentes multe, et reges magni; et reddam eis secundum opera eorum, et secundum facta manuum suarum. Hoc in Septuaginta non habetur. Significat autem quod non solum contra Babylonem prophetauerit Ieremias, sed contra ceteras gentes, que in Babylonio fuerant exercitu, et contra Domini populum dimicarunt. Denique in sequentibus dicitur contra Aegyptum, et Philisthiim, et Moab, et Ammon, et Idumeam, et Damascum, et Cedar, et regna Asor, et Elam, et ad extremum contra Babylonem terramque  Chaldeam.

 Quia sic ait Dominus Deus Isrel ad me [uulg. addit exercituum, et silet ad me]: sume calicem uini furoris  huius de manu mea, et propinabis de illo cunctis gentibus, ad quas ego mittam te, et bibent, et inebriabuntur [uulg. turbabuntur] ; et insanient a facie gladii, quem ego mittam inter eos. Et accepi calicem de manu Domini, et propinaui cunctis gentibus ad quas misit me Dominus. Propinatio calicis, et 1017 calicis meri, siue non mixti [Al. commixti], que Grece dicitur , Dominici furoris indicium est, [a 1Kb] ut omnes gentes, que contra Dei populum militarunt, bibant de calice furoris Domini, de quo scribit Isaias contra Ierusalem: Scyphum furoris,  calicem ruine ebibisti et euacuasti, propterea consurge . Iste autem calix idcirco bibitur a cunctis gentibus, ut uomant et insaniant. Quod quidam prauus interpres in bonam partem accipit: ut instar cathartice potionis quidquid cholere et pituite et noxii humoris in pectore est, foras exire compellat, et restituat pristinam sanitatem. Pro Ieremia quoque Saluatorem [b 1Kb] accipit, quod ipse cunctis gentibus propinarit ad quas et missus sit, ut abiecta idololatria, Dei se cultui dedicarent. Quod contrarium esse Scripture sancte, monstrabunt  sequentia. Non enim pro remedio, ut ille uult, sed pro pena meraco calice propinantur.

 Ierusalem et ciuitatibus Iuda, et regibus eius, et principibus eius, ut darem eos in solitudinem, et in stuporem, et in sibilum, et in maledictionem, sicut est dies ista. Putabam, inquit, quod solis gentibus propinarem, et ideo me huic ministerio letus obtuleram; sed inter ceteras gentes, immo ante ceteras, propinaui Ierusalem et ciuitatibus Iuda, et regibus eius, et principibus, ut darem eos in stuporem, et in solitudinem, et in sibilum, et in maledictionem, sicut et presenti probatur exemplo. Unde dicit et supra: Seduxisti me, Domine, et seductus sum: inualuisti et potuisti .

 Pharaoni regi Aegypti et seruis eius, et  principibus eius, et omni populo eius, et uniuersis generaliter. Post Ierusalem bibit Pharao rex Aegypti et socii eius: biberunt principes et uniuersus populus, cunctusque, qui non quidem est Aegyptius, sed in eius regionibus commoratur: quos Septuaginta uertere , id est, mixtitios, uulgus non Aegyptie regionis, sed peregrinum et aduentitium.

Et cunctis regibus terre Ausitidis. Que Hebraice appellatur US , de qua et Iob fuisse narrat historia: Homo quidam erat in regione Ausitidi, nomine Iob . Et tamen sciendum hunc uersiculum in LXX non haberi, Theodotionemque pro Us, interpretatum esse insulam.

 Et cunctis regibus terre Philisthiim et  Ascalonis, Gaze, Accaronis, et reliquiis Azoti. 1018 Generaliter posuit Philisthiim, hoc est, terram Palestinorum, et specialiter urbes eorum Ascalonem, Gazam, Accaron, Azotum; solam tacuit Geth, que continetur in reliquiis. Hoc est enim quod scriptum est: Et reliquiis Azoti: uicina enim atque confinis est Azoto, que Hebraice dicitur ESDOD , regio urbis Geth. Palestinos autem a Babyloniis captos atque uastatos, scribit Isaias.

 Idumee, et Moab, et filiis Ammon, et cunctis regibus Tyri, et uniuersis regibus Sidonis. Idumea in qua sunt montes Seir, et que Hebraice appellatur EDOM : Moab, et Ammon, ipsi sunt filii Lot, proximi maris Mortui. Tyrus et Sidon in Phenicis littore principes ciuitates, que et ipse  Babylonio ueniente [a 1Kb] superate sunt, quarum Carthago colonia. Unde et Peni sermone corrupto quasi Pheni appellantur: quorum lingua Hebree lingue magna ex parte confinis est.

 Et regibus [b 1Kb] insularum, que sunt transmare. Trans [Al. transit] Cyprum, et Rhodum, et insulas, que appellantur . Et he enim a Babyloniis occupate sunt.

 Et Dedan, et Theman, et Buz, et uniuersis qui attonsi sunt in comam. He gentes in solitudine sunt, uicine et mixte regionibus Ismelitarum,  quos nunc Saracenos uocant, et de quibus dicitur: qui attonsi sunt in comam.

 Et cunctis regibus Arabie: et cunctis regibus Occidentis, qui habitant in deserto. Hoc in LXX non habetur. Post [Al. Propter] Dedan igitur, et Theman, et Buz, et Ismelitas, regionum ordinem sequitur.

Et cunctis regibus Zamri. Hoc quoque in LXX non habetur.

 Et cunctis regibus Elam, cunctisque regibus Medorum. Ex eo quod Zamri sequitur Elam regesque Medorum, arbitramur et Zamri regionem esse Persidis, nisi forte ex eo quod precessit Arabia, et hi reges solitudinis accipiendi sunt. Elam autem regio Persidis trans Babylonem, unde et Elamite.  Medi quoque, atque Perse, a quibus capta et destructa est Babylon. Et ipsi enim meracum calicem, Alexandro rege Macedonum propinante potarunt.

Et cunctis regibus Aquilonis [Al. Babylonis] de prope et de longe. Quia Persidis et Babylonis, Elam atque Medorum enumerauerat regiones: nunc generaliter ponit omnes reges Aquilonis, qui prope sunt, et 1019 qui longe. Pro Aquilone, qui Hebraice dicitur SAPHON , LXX uertere , quem nos Subsolanum possumus dicere.

 Unicuique contra fratrem suum, et omnibus regnis terre qae super faciem eius sunt [c 1Kb] . Ne cunctas Orientalis prouincie regiones enumerare per partes longum fieret, generaliter posuit omnia  regna terre, que memorantur in terra. Quod autem dixit contra fratrem suum, subauditur, dedi meracam potionem, ut omnes furerent, uomerent, insanirent, et mutuis inter se preliis dimicarent. Quodque intulit:

Et rex Sesach bibet post eos: et in LXX non habetur, hunc habet sensum: Omnes, inquit, in circuitu nationes Babylonio imperio subiacebunt, et cuncta sue subiiciet potestati, ita ut uniuerse, quas preteritus sermo narrauit gentes, ipsi seruiant et bibant de calice eius. Unde et in uisione contra Babylonem scribitur: Calix aureus Babylon, inebrians omnem terram . Nouissimus autem rex Babylonis bibet hanc potionem, propinante sibi ascensore bige, cameli, et asini, Cyro  rege Medorum, atque Persarum. Quomodo autem Babylon, que Hebraice dicitur BABEL , intelligatur SESACH , non magnopere laborabit, qui Hebree lingue paruam saltem habuerit scientiam. Sicut apud nos Grecum alphabetum usque ad nouissimam litteram per ordinem legitur, hoc est, Alpha, Betha, et cetera usque ad : rursumque propter memoriam paruulorum solemus lectionis ordinem inuertere, et primis extrema miscere, ut dicamus Alpha, O, Betha, Psi: sic et apud Hebreos primum est ALEPH [Figure: [Hebrew Text] 1Kb] , secundum BETH [Figure: [Hebrew Text] 1Kb] , tertium GHIMEL [Figure: [Hebrew Text] 1Kb] , usque ad  uigesimam secundam, et extremam litteram THAU [Figure: [Hebrew Text] 4Kb] , cui penultima est SIN [Figure: [Hebrew Text] 4Kb] . Legimus itaque ALEPH, THAU, BETH, SIN [Figure: [Hebrew Text] 4Kb] . Cumque uenerimus ad medium, LAMED [Figure: [Hebrew Text] 4Kb] , littere occurrit CHAPH [Figure: [Hebrew Text] 4Kb] : et ut, si [Al. sic] recte legamus, legimus BABEL : ita ordine commutato, legimus SESACH . uocales autem littere [a 1Kb] inter BETH et BETH, et LAMED [b 4Kb] , iuxta idioma lingue Hebree in hoc nomine non ponuntur. Arbitrorque a sancto Propheta prudenter fuisse celatum, ne aperte eorum contra se insaniam commoueret, qui obsidebant Ierusalem, et iam iamque eius potituri erant 1020. Quod et Apostolum contra imperium Romanum fecisse legimus, scribentem de Antichristo: Non meministis quod cum apud uos essem adhuc, hec dicebam uobis? Et nunc quid detineat scitis,  ut reueletur in suo tempore, subauditur Antichristus. Iam enim mysterium iniquitatis operatur: tantum qui [Al. ut qui] tenet modo, teneat donec de medio fiat, et tunc reuelabitur ille iniquus, quem Dominus iehsu interficiet spiritu oris sui, et destruet illuminatione aduentus sui . Eum qui tenet, Romanum imperium ostendit: nisi enim hoc destructum fuerit, sublatumque de medio, iuxta prophetiam Danielis, Antichristus ante non ueniet. Quod si aperte dicere uoluisset, stulte persecutionis aduersum Christianos et tunc nascentem Ecclesiam rabiem concitasset. Longius quam Commentariorum breuitas patitur, de hoc capitulo diximus, quod Greci forsitan Latinique fastidient, quia in suis codicibus non habetur. Sed quid proderit cum in  consequentibus hic ipse Propheta dicat: Quomodo capta est Sesach, et comprehensa est inclyta uniuerse terre? quomodo facta est in stuporem Babylon inter gentes? Allegorici interpretes istum omnem locum ad cunctas referunt nationes, quas inebriauerit diabolus calice peccatorum meracissimo. Et nouissimum etiam ipsum bibiturum supplicia atque cruciatus, de quo scribit Apostolus: Quem Dominus iehsu interficiet spiritu oris sui . Et [Al. Unde et] in alio loco dicit: Nouissimus autem inimicus destruetur mors . Quod magnarum uirium est posse diuersarum uocabula nationum transferre sub etymologiis suis, et singula uitia, singulis nominibus coaptare.

 Et dices ad eos; hec dicit Dominus exercituum Deus Isrel: Bibite et inebriamini, et uomite,  et cadite, et nolite consurgere [uulg. neque surgatis] a facie gladii, quem ego mittam in [Al. inter] uos. Postquam, inquit, cunctis gentibus propinaueris, et impleueris preceptum Domini, rursum hec uerbis Domini [c 1Kb] imperabis, et dices: Bibite et inebriamini, et  uomite, et cadite, et nolite consurgere. Si bibere et inebriari, uomere, et cadere salutis indicium est, ut instar cathartice potionis noxia queque pellantur: quomodo sequitur, et nolite consurgere? Que sit autem potio, que eos cadere faciat in eternum, ponit manifestius, id est, 1021 a facie gladii quem ego mittam inter uos.

 Cumque noluerint accipere calicem de manu tua ut bibant, dices ad eos: Hec dicit Dominus exercituum: Bibentes bibetis: quia ecce in ciuitate, in qua inuocatum est nomen meum, ego incipio [uulg. incipiam] affligere, et uos quasi innocentes immunes eritis ? non eritis immunes . Latenter ostendit, preceptum Dei, qui uoluntate facere noluerint, suscepturos  necessitate, et audituros: Bibentes, bibetis. uelitis, inquit, nolitis, Dei sententia complenda est. Si enim ciuitas Ierusalem, in qua notum fuit nomen Dei, dicente Propheta: Notus in Iudea Deus: in Isrel nomen magnum eius , bibit meracum calicem furoris: quanto magis uos non eritis mundi, qui pro Dei nomine idola colitis!

 Gladium enim ego uoco super omnes habitatores terre, dicit Dominus exercituum. Ista est potio meracissima, iste calix furoris Domini, qui non super solam Ierusalem, sed super omnem uocatur terram, et cunctas in circuitu nationes. De quo supra dixerat: Et mittam ad Nabuchodonosor regem Babylonis seruum meum, et adducam eum super terram istam, et super habitatores eius, et super omnes  nationes que in circuitu illius sunt.

 Et tu prophetabis ad eos omnia uerba hec, et dices ad illos: Dominus de excelso rugiet , et de habitaculo sancto suo dabit uocem suam. Rugiens rugit super decorem suum , celeuma quasi calcantium concinetur aduersum omnes habitatores terre. Peruenit sonitus  usque ad extrema  terre: quia iudicium Domino cum gentibus: iudicatur ipse cum omni carne: impios tradidi [Al. tradidit] gladio, dicit Dominus. Primum dicamus ut se interpretationis ueritas habet. Cunctis, inquit, gentibus prophetabis, et dices quod Dominus de excelso rugiat, hoc est, det sui furoris indicium; iuxta illud quod scriptum est:  Leo rugiet, et 1022 quis non timebit? Dominus locutus est, et quis non prophetabit ? Et de habitaculo sancto suo dabit uocem suam, ut cunctos terreat audientes. Rugiet autem super decorem suum, hoc est, super Templum. Cumque ille rugierit  instar calcantium in torcularibus [a 50Kb] celeuma cantabitur, et in effusione sanguinis mutui [Al, mutuo], carmen lugubre concinetur: quod Symmachus, ; Aquila, [b 185Kb] uocat. Cuius celeumatis et carminis sonitus usque ad terre extrema perueniet, quia iudicium Domini cum gentibus. Si autem iudicium Domini cum gentibus est, sunt et gentium merita diuersa . Ad exponendum illum locum, ut quidam uolunt: Qui non credit, iam iudicatus est . Iudicatus quidem est in eo quod non credidit; sed ipsi qui non credunt inter se, diuersis afficientur suppliciis. Iudicatur ipse cum omni carne, ut nullus iniudicatus abeat. Impios autem, hoc est, qui Domino [Al. in Deum] non credunt, tradit gladio sempiterno. Allegorici interpretes  iuxta LXX hunc locum sic edisserunt, ut ad bonam partem referant apertam Domini comminationem. Dominus, inquiunt, de excelso responsum dabit, his uidelicet quos saluaturus est. Et de loco sancto suo dabit uocem suam, respondebitque sermonem in loco suo. Illi autem quasi uindemiantes pleni fructibus, illius sententie respondebunt: Super omnes habitatores terre ueniet interitus: non super uniuersam terram, sed super partem terre, eorum uidelicet qui non credunt. Iudicium erit in gentibus, et ipse iudicabitur cum omni carne. Impii autem tradentur gladio.

 Hec dicit Dominus exercituum: Ecce afflictio  egredietur de gente in gentem, et turbo magnus  egredietur a summitatibus  terre. Et erunt interfecti  Domini  in die illa a summo terre usque ad summum eius. Non plangentur: et non colligentur, neque sepelientur: in sterquilinium super faciem terre iacebunt. 1023 Erubescant qui uim Scripture sancte facere conantur, in bonam partem ea que comminationis plena sunt, disserentes. De hoc autem loco puto dixisse et Dominum: Consurget gens aduersus gentem, et regnum contra regnum ; et cetera que in ipsius Euangelii sententia continentur. Intelligamus autem hec [Al. ipsa] facta iuxta historiam, quando a rege Babylonio cuncte nationes in circuitu subiugate sunt: et imperium eius sensere crudele. uel iuxta prophetiam longo post tempore in consummatione mundi futura.  Dicunturque interfecti a Domino, non quod Dominus ipse percutiat; sed quo in interitu pessimorum, uoluntas et imperium Domini compleatur.

 Ululate  pastores, et clamate, et aspergite uos cinere optimates gregis : quia completi sunt dies uestri ut interficiamini, et dissipationes uestre, et cadetis quasi uasa pretiosa . Et peribit fuga a pastoribus, et saluatio ab optimatibus  gregis. Notandum quod in hoc tantum loco LXX iubilum in malam partem posuerint: pro quo alii interpretes ululatum  transtulere. Inter pastores et arietes, siue optimates gregis, ista distantia est, quod pastores rationalium sunt; arietes autem et optimates referuntur ad diuites,  qui et ipsi pars gregis appellantur. Quodque infert: Completi sunt dies uestri, ut interficiamini: tunc complebuntur dies eorum, quando fuerint peccata completa; et dispergentur et cadent, sicut uasa pretiosa, ut confracta non ualeant instaurari: et quanto ante fuere pretiosiora [Al. pretiosa], tanto maius eorum in confractione sit damnum: siue quasi arietes electi, ut pinguis hostia sit deuorare cupientium. Peribit, inquit, fuga a pastoribus, quando non egerint penitentiam. Denique dicitur ad Phariseos: Genimina uiperarum, quis ostendit uobis fugere a uentura ira ? Et in psalmis legimus: Periit fuga a me . Et saluatio, inquit, ab optimatibus gregis, siue arietibus: , subauditur peribit.

  uox clamoris pastorum, et ululatus optimatum gregis : quia uastauit Dominus pascua eorum. Et conticuerunt arua  pacis a facie ire furoris Domini. Et hic notandum quod apud LXX iubilum pro ululatu positum sit. Inter pastores autem et arietes ista diuersitas est, quod pastores putentur in Ecclesia, qui presunt gregi cum sapientia et eruditione atque doctrina. Arietes uero 1024 qui principes quidem uidentur in populo, sed nichil habent in se doctrine atque sapientie, et per nimiam simplicitatem propemodum stultitie uicini sunt. Quando autem habuerimus pacem, et non intellexerimus uel bona, uel speciosa pacis, sed luxurie nos et otio, et uoluptatibus  dederimus: tunc conquiescent, siue conticescent bona pacis, et auferentur a nobis propter iram furoris Domini, et implebitur illud quod scriptum est: Cum dixerint, pax et securitas, tunc repentinus eis superueniet interitus , quo ueniente, omnia conticescent.

 Dereliquit quasi leo umbraculum  suum. (Et ut uerius est, tabernaculum: hoc enim SUCCHO  Quia facta est terra eorum in desolationem  a facie ire columbe  et a facie [a 1Kb] ire furoris Domini. Dominus de quo supra dixerat: de excelso rugiet, et de habitaculo sancto suo dabit uocem suam. Rugiens rugiet super decorem suum, ipse relinquet tabernaculum suum, de quo scriptum est: Factus  est in pace, siue in Salem, locus eius: et habitatio eius in Sion : ipse relinquet sedem suam, et complebit quod per eumdem hunc Prophetam locutus est: Dimisi domum meam, dereliqui hereditatem meam . Reliquit autem quasi leo cubile suum, ut omnes bestie, uastandi terram eius habeant potestatem. Leone enim custode et preside, nullus ad eamdem audet accedere. Facta est, inquit, terra eorum, haud dubium quin uel populi Iudeorum, uel certe uniuersarum gentium, in desolationem, et in inuium a facie ire columbe. Non mirabitur columbam Domini intelligi Nabuchodonosor, qui supra eum uocari seruum Domini legerit. Pro quo Septuaginta transtulerunt, gladium magnum. Licet columbam et in persona Ierusalem possimus  accipere, quod irascatur et tristis sit, se leonis sui perdidisse custodiam, et terram suam uenisse in desolationem.

 In principio regni [uulg. regis] Ioacim, filii Iosie regis Iuda, factum est uerbum istud a Domino dicens: Hec dicit Dominus: Sta in atrio domus Domini, et loqueris ad omnes ciuitates Iuda, de quibus ueniunt ut adorent in domo Domini, uniuersos sermones, quos ego mandaui tibi, ut loquaris ad eos: Noli subtrahere uerbum, si forte audiant, et conuertantur unusquisque a uia sua mala: et peniteat me mali , quod cogito facere eis propter malitias [uulg. malitiam] studiorum eorum. Hec prophetia [b 1Kb] superior est priore: 1025 licet sub eodem rege sit facta.  Illa enim facta est in anno quarto Ioacim filii Iosie regis Iuda: hec autem in principio eiusdem regis, Scriptura dicente: In principio regis Ioacim filii Iosie rogis Iuda, factum est uerbum istud a Domino. Non igitur  in Prophetis historie ordo texendus est, cum in presentiarum sub eodem rege priora postea, et posteriora ante dicantur. Qui autem uerbum dicturus est Domini, debet stare cum Moyse , et audire cum Psalmista: Qui statis in domo Domini, in atriis domus Dei nostri . Et precipitur illi  ut loquatur ad omnes ciuitates Iuda: licet ciuitates LXX non transtulerint, ne indecorum forte uideretur, in atrio domus Domini loqui ad urbes que coram non erant: sed quando ad populum, et ad ciues loquitur, ipsis ciuitatibus loquitur. Pulchre autem stat in atrio atque uestibulo Templi Domini: ut per occasionem orationis Domini, et adorandi [Al. orandi] eum, sermones Prophete audire cogantur. Noli, inquit, subtrahere uerbum: licet triste sit, licet aduersum te audientium rabies concitetur, tamen dicito quod tibi imperatum est: non formidans persecutiones eorum, qui aduersum te concitandi sunt, sed Domini iubentis imperium. Si forsitan, inquit, audiant, et conuertantur. uerbum ambiguum, forsitan, maiestati Domini non potest  conuenire, sed nostro loquitur affectu: ut liberum homini seruetur arbitrium, ne ex prescientia eius, quasi necessitate uel facere quid, uel non facere cogatur. Non enim ex eo, quod Deus scit futurum aliquid, idcirco futurum est: sed quia futurum est, Deus nouit, quasi prescius futurorum. Et tamen sciendum iuxta hunc eumdem Ieremiam: et si mala predixerit Dominus, et egerit populus penitentiam, quod et ipse acturus sit penitentiam super his, que facere comminatus est. Et si prospera pollicitus fuerit, et egerit populus negligenter, mutet Deus sententiam, et pro bonis mala inferat. Tale quid et illud in Euangelio est: Mittam filium meum, forsitan uerebuntur eum . Quod utique ex persona Dei omnipotentis dicitur. Denique et in presenti  ait: Si forte audiant, et conuertantur unusquisque a uia sua mala: ut cum illi conuersi fuerint, et mee sententie me peniteat, et non faciam, quod eis facere cogito. Cogito autem facere propter malitias studiorum illorum, que si fuerint immutate, et mea sententia commutabitur. Legamus historiam Ione et Niniue.

 Et dices ad eos: Hec dicit Dominus: Si 1026 non audieritis me, et [Al. ut] ambuletis in lege mea, quam dedi uobis, ut audiatis sermones seruorum meorum Prophetarum, quos ego misi ad uos de nocte consurgens, et dirigens, et non audistis: dabo domum istam sicut Silo, et urbem hanc dabo in maledictionem cunctis gentibus terre. In nostra ergo positum est potestate uel facere quid, uel non facere:  ita dumtaxat ut quidquid boni operis uolumus, appetimus, explemus, ad Dei gratiam referamus, qui iuxta Apostolum dedit nobis et uelle, et perficere . Sin autem sufficit semel ambulare in lege, que nobis data est per Moysen, ut stulta heresis suspicatur, quomodo addidit: Ut audiatis sermones seruorum meorum Prophetarum. Qui utique post legem missi sunt, et non semel, sed frequenter: nec otiose et a securo, sed semper et a sollicito. Misi, inquit, ad uos seruos meos Prophetas quotidie, et de nocte consurgens: quos si audire nolueritis, dabo domum istam,  hoc est, templum Dei sicut Silo, ubi fuit tabernaculum. Cumque templum destructum fuerit, consequenter et ciuitas erit in maledictionem cunctis gentibus terre. Sicut autem exstructo templo in area Orne, et in monte Moria, hoc est, uisionis, in quo Abraham filium suum Isaac obtulisse narratur, cessauit religio Silo, nec postea ibi sunt celebrata sacrificia: sic exstructa Ecclesia, et spiritualibus in ea uictimis immolatis, cessarunt Legis ceremonie ; et data est urbs Iudeorum in maledictionem cunctis gentibus [Al. regibus] terre: de qua nos Dominus liberauit, dicente Apostolo: Christus redemit nos de maledictione Legis, factus pro nobis maledictio .

 Et audierunt sacerdotes, et prophete  , et omnis populus Ieremiam loquentem uerba hec in domo Domini. Cumque complesset Ieremias loquens omnia que preceperat ei Dominus ut loqueretur ad uniuersum populum, apprehenderunt eum sacerdotes et prophete , et omnis populus, dicens: Morte moriatur: quia [uulg. quare] prophetauit nomine Domini, dicens: Sicut Silo erit domus hec et urbs ista desolabitur, eo quod non sit habitator. Sacerdotes, et prophete, quos pseudoprophetas manifestius LXX transtulerunt, irascuntur Ieremie, quod uera predicat, et subuerso Templo, et ciuitate deserta, sit peritura religio, et lucra ex religione uenientia; idcirco apprehendunt eum, et consentiente sibi populo, morti destinant: quare dixerit in nomine Domini, sicut Silo  erit domus hec, et urbs desolabitur, eo quod non sit habitator. Si quando igitur propter mandata 1027 Domini, et fidei ueritatem, uel sacerdotes nobis, uel pseudoprophete, uel deceptus populus irascitur, non magnopere curemus; sed exsequamur sententiam Dei, nequaquam presentia mala, sed futura bona animo cogitantes.

 Et congregatus est omnis populus aduersus Ieremiam in domum Domini, et audierunt principes Iuda uerba hec, et ascenderunt de domo regis in domum Domini, et sederunt in introitu porte Domini [uulg. domus Domini] noue. Ieremias in templo Domini uerba prophetabat, et dixerat: [a 1Kb] Dabo domum istam, sicut Silo, et urbem hanc in maledictionem dabo cunctis gentibus terre; statimque a sacerdotibus  et prophetis et populo seditione commota, omne uulgus aduersus Prophetam congregatur in Templum, ubi erat Propheta, et sacerdotum, ac prophetarum uulgique manibus tenebatur. Quod cum audissent principes ciuitatis, qui in domo regia uersabantur, transierunt, siue ascenderunt de domo regis in domum Domini. Notandumque, quod ire ad domum Domini, semper ascensus sit. Sederuntque in introitu porte Domini noue. Principum enim erat officium sedere in porta domus Domini, et ibi negotii et seditionis cognoscere ueritatem. Noua autem porta dicitur, quia qui sedebant in ea et iudicio preerant,  sacerdotum et pseudoprophetarum calumnie resistebant.

 Et locuti sunt sacerdotes et prophete ad principes, et ad omnem populum dicentes: Iudicium mortis est uiro huic: quia prophetauit aduersus ciuitatem istam, sicut audistis auribus uestris. Sedentibus urbis principibus in porta templi et in porta noua, qui de regis palatio ad templum cucurrerant, ut seditio populi sedaretur, et concione populi congregata, accusant sacerdotes et pseudoprophete Ieremiam: perieratque Propheta, quantum fuit in sacerdotibus et prophetis, si accusatores ipsi habuissent iudicii potestatem. Ex quo intelligimus crudeliores fuisse in Prophetam per inuidiam sanctitatis, qui religioni uidebantur dediti, quam qui necessitatibus  publicis preerant.

 Et ait Ieremias ad omnes principes, et ad uniuersum populum, dicens: Dominus misit me, ut prophetarem ad domum  istam, et ad ciuitatem  hanc omnia uerba que audistis. Nunc ergo bonas facite uias uestras et studia uestra, et audite uocem Domini Dei uestri, et penitebit Dominum mali quod locutus est aduersum uos . Ego autem ecce in manibus uestris sum: facite mihi ut bonum et rectum est in oculis uestris . uerumtamen scitote et cognoscite, quod si occideritis me, sanguinem innocentem tradetis contra uosmetipsos, et contra ciuitatem istam, et habitatores eius. In ueritate enim misit  me Dominus ad uos, ut loquerer in auribus uestris omnia uerba hec. Cum presente populo, sederent in porta ciuitatis principes, et accusarent sacerdotes et prophete Ieremiam prophetam, et mortis crimen intenderent, Ieremias ad principes loquitur, et ad uniuersum populum, quos sacerdotum et pseudoprophetarum factio concitauerat, prudenter pariter et humiliter atque constanter. Prudenter, quod a Domino missum esse se diceret, ut contra templum et ciuitatem loqueretur, daretque consilium, quod si eius uellent audire consilium, et agere penitentiam, Dominus quoque suam sententiam commutaret. Humiliter autem in eo quod ait: Ecce in manibus uestris sum: facite mihi ut bonum et rectum est in oculis uestris. Porro constanter: In ueritate misit me Dominus  ad uos, ut loquerer in auribus uestris omnia uerba hec. Aliisque sermonibus loquitur: Si irascimini quod [Al. cur] contra templum et urbem Domini sim locutus, et cure uobis est salus urbis et templi: cur augetis peccata peccatis, et sanguinis mei tam urbem quam habitatores eius reos facitis? Si quando igitur et nobis pro necessitatis angustiis, humilitate opus est: sic eam assumamus, ne ueritatem et constantiam deseramus. Aliud est enim superbe contumeliam facere iudicanti, quod signum stultitie est: aliud sic impendens uitare discrimen, ut de ueritate nichil subtrahas.

  Et dixerunt principes, et omnis populus ad sacerdotes et prophetas: Non est uiro huic iudicium mortis, quia in nomine Domini Dei nostri locutus est ad nos. Populus qui prius a sacerdotibus et pseudoprophetis fuerat supplantatus, iungitur principibus ciuitatis; et pro Ieremia loquitur, quod nequaquam reus mortis sit, sed in nomine Domini et ex ore illius prophetauit. Cito enim uulgus indoctum accepta ratione mutat sententiam. Dolor autem accusantium, precipue sacerdotum, et pseudoprophetarum non potest immutari. Et ideo illis accusantibus, et in accusatione perseuerantibus, populus commutatur: quod spem eis dederat indulgentie Dominus, si bonas facerent 1029 uias suas, et audirent uocem Domini Dei sui, ut et Dominus suam  sententiam flecteret.

 Surrexeruntque uiri de senioribus terre, et dixerunt ad omnem cetum populi loquentes: Micheas de Morasthi fuit Propheta in diebus Ezechie regis Iuda, et ait ad omnem populum Iuda, dicens: Hec dicit Dominus exercituum: Sion quasi ager arabitur, et Ierusalem in aceruum lapidum erit, et mons domus in excelsa siluarum. Numquid morte condemnauit eum Ezechias rex Iude, et omnis Iuda? Numquid non timuerunt Dominum, et deprecati sunt faciem Domini? Et penituit Dominum mali, quod locutus fuerat aduersum eos. Itaque nos facimus malum grande contra animas nostras. Principes ciuitatis et populus intelligunt iudicii ueritatem. Senes autem, quorum proprie erat nosse uetera, replicant historiam - et  prophetiam Michee de Morasthi, qui prophetauit sub rege Ezechia, comparant prophetie Ieremie, pro qua ei mortis discrimen intenditur; ostenduntque illum dixisse grauiora, et tamen a iusto rege Ezechia nichil esse perpessum: sed conuersos ad penitentiam, Domini in bonam partem uertisse sententiam. Micheas enim dixit: Sion quasi ager arabitur, et Ierusalem in aceruum lapidum erit, et mons domus in excelsa siluarum . Porro Ieremias: Dabo, inquit, domum istam sicut Silo, et urbem hanc dabo in maledictionem cunctis gentibus terre . Dantque consilium, putantes nequaquam futurum quod Micheas predixerat, quia multo tempore non sit factum propter populi penitentiam. Et hoc quoque quod Ieremias locutus est, nequaquam  fore, si iuxta consilium eius bonas faciunt uias suas, et studia sua, et audiant uocem Domini Dei sui, ut Dominus non inferat malum quod eis fuerat comminatus. Simulque frangunt accusatorum rabiem, et se miscent cum eis dicentes: Itaque nos facimus malum grande contra animas nostras: non quo facere debeant, sed quia si fecerint, nequaquam noceant accusato, sed animabus suis, quas mutatione sententie potuerint liberare.

 Fuit quoque uir prophetans in nomine Domini Urias, filius Semei de Cariath-Iarim, et prophetauit aduersus ciuitatem istam, et aduersum terram  hanc, iuxta uniuersa uerba Ieremie. Et audiuit rex Ioacim et omnes potentes, et [a 1Kb] principes eius uerba hec, et quesiuit rex interficere eum, et audiuit Urias, et timuit, fugitque et 1030 ingressus est Aegyptum. Quodque sequitur: Et misit rex Ioacim uiros in Aegyptum, Elnathan filium Achabor, et uiros cum eo in Aegyptum, in LXX non habetur. Dein iungitur: Et eduxerunt Uriam de Aegypto, et adduxerunt eum ad regem Ioacim, et percussit eum gladio, et proiecit cadauer eius in sepulcris uulgi ignobilis. uerumtamen magnus Ahicam filii Saphan erat [uulg. fuit] cum Ieremia, ut non traderetur in manus populi, et interficerent eum. Queritur cur, cum Urias filius Semei de oppido Cariath-Iarim, eadem que Ieremias prophetarit, timore perterritus, fugerit in Aegyptum,  et inde retractus, occisus sit: Ieremias potuerit euadere, qui certe non fugerat, sed audacter in priori sententia perseuerans, liberatus sit, tam uulgi principumque iudicio, quam consilio seniorum aduersum accusatores, sacerdotes, et pseudoprophetas. Ad quod breuiter respondendum: nequaquam Dei sciri posse iudicium, dum eadem causa, eademque sententia alius punitur, et alius liberatur. Nisi forte hoc respondere possumus, quod Urias in condemnationem accusatorum, et populi trucidatus sit: Ieremias autem reseruatus iudicio Dei, ut reliquiis infelicis populi predicaret, et eos retraheret ad penitudinem. Quod quidem et in Apostolorum Actibus legimus, Iacobum Apostolum  statim Herodis pertulisse sententiam, et martyrio coronatum;  beatum autem Petrum et ceteros Apostolos doctrine Domini reseruatos. Et animaduertenda constantia prophetalis, quod ne de Aegypto quidem retractus Urias mutauerit sententiam: sed uidens sibi intentari mortem, nichilominus sit locutus que preceperat Dominus. Quodque timuit, et fugit, et ingressus est Aegyptum, non infidelitatis, sed prudentie indicium est: ne frustra nos offeramus periculis. Alioquin et Dominum Saluatorem de manibus persequentium lapsum legimus ; et precipientem Apostolis: Cum uos persecuti fuerint in hac ciuitate, fugite ad aliam . Queritur quoque quomodo Ioacim rex Iuda, parui imperii, et debilitati, et iam iamque perituri, mittendi in Aegyptum habuerit potestatem, et inde Uriam  educendi. Quod facile soluitur, si consideremus eum a rege Aegypti Nechao principem constitutum, et hanc prophetiam factam esse in principio regni eius. Quamquam autem Ieremias Domini adiutorio liberatus sit, tamen et illi reputatur 1031 in mercedem, per quem Prophetam suum Dominus liberauit: Ahicam uidelicet filio Sephan, quod in posterioribus lecturi sumus, [b 1Kb] quando de cisterna luti, Abdemelech spadonis consilio, atque presidio Ieremias de mortis periculo liberatur .

 In principio regni Ioacim, filii Iosie regis Iuda, factum est uerbum  hoc ad Ieremiam a Domino, dicens. Hoc in editione LXX non habetur. Et multi putant sequentis capituli esse principium, quod nequaquam ita est, sed iungendum superiori, ut quidquid dictum refertur et factum in principio regni Ioacim factum esse credamus. Unde et mittendi in Aegyptum, quasi ad amicum regem habuit potestatem. uidentur autem mihi LXX titulum istum hac ratione siluisse, ne secundo dicere uiderentur. Iam enim in principio posuerant: In principio regis Ioacim filii Iosie regis Iuda, factum est uerbum istud ad Ieremiam a Domino dicens.

 Hec dicit Dominus ad me: Fac tibi uincula et catenas. Siue , qui Hebraice appellantur MUTOTH , et sermone uulgari [a 21Kb] Boias uocant.

  Ponesque eas in collo tuo, et mittes eas ad regem Edom, et ad regem Moab, et ad regem filiorum Ammon, et ad regem Tyri, et ad regem Sidonis per manum [uulg. in manu] nuntiorum qui uenerunt Ierusalem ad Sedeciam regem Iuda. Et precipies eis, ut ad dominos suos loquantur: Hec dicit Dominus exercituum Deus Isrel. Hec dicetis ad dominos uestros. Preterita uisio in principio facta est ad Prophetam regni Ioacim, filii Iosie regis Iuda. Hec autem sub Sedecia, qui extremus regnauit in Ierusalem, et sub quo urbs capta est atque subuersa. Precipiturque Ieremie, ut catenas, siue furcas ligneas, que Hebraice, ut diximus, appellantur MUTOTH, imponat collo suo, et mittat eas ad reges Edom, Moab, filiorum Ammon, Tyri, Sidonis, per legatos, qui uenerant  ad Sedeciam: et precipiat suis dominis nuntiare, quod regi Nabuchodonosor seruire debeant; et audire que sequens Prophete sermo prosequitur. Ac ne forsitan legati et reges istarum gentium responderent, cur hoc tuo populo non precipis? Sedecie quoque regi similia loquitur, et sacerdotibus ac prophetis. Hunc locum allegoricus semper interpres , et historie fugiens ueritatem interpretatur de celesti Ierusalem, 1032 quod debeant habitatores eius sponte assumere corpora, et descendere in Babylonem, id est, confusionem mundi istius qui in maligno positus est, et seruire regi Babylonio, haud dubium quin diabolo. Quod si hoc facere noluerint, nequaquam eos grauia corpora portaturos; sed perituros gladio, et fame, et peste; et nequaquam  homines futuros, sed demones. Hoc ille dixerit, ne defensores eius nobis calumniam faciant. Ceterum nos simplicem et ueram sequamur historiam, ne quibusdam nubibus atque prestigiis inuoluamur.

 Ego feci terram, et hominem, et iumenta, que sunt super faciem terre in fortitudine mea magna, et in brachio meo extento, et dedi eam ei, cui [Al. qui] placuit in oculis meis. Licet hec Scriptura loquatur, quomodo nos homines loqui possumus et intelligere: tamen fortitudo Dei et brachium eius ille est, de quo et Apostolus loquitur: Christus  Dei uirtus et Dei sapientia . Et Isaias: Domine, quis credidit auditui nostro, et brachium Domini cui reuelatum est ? Scribit et Ioannes Euangelista: Omnia per ipsum facta sunt, et sine ipso factum est nichil . Dauid quoque in suo carmine loquitur: uerbo Domini celi firmati sunt, et spiritu oris eius omnis uirtus eorum . Quod autem ait: Dedi eam ei, cui [Al. qui] placuit in oculis meis, hoc significat, quod omnia humano generi per Dei gratiam sint tributa. Ego, inquit, feci terram, et hominem, et iumenta . Ordo contrarius. In Genesi enim primum fiunt animantia, et extremus homo , sed hic prius hominem nominat, et postea que subiecta sunt homini.

  Nunc itaque ego dedi omnes terras istas in manu Nabuchodonosor regis Babylonis serui mei: insuper et bestias agri dedi ei ut seruiant illi. Et seruient ei omnes gentes, et filio eius et filio filii eius. Cuius infelicitatis est Isrel, quando comparatione eius Nabuchodonosor seruus Dei appellatur? Scriptum est in Euangelio: Mundus per ipsum factus est, et mundus eum non cognouit. In propria uenit, et sui eum non receperunt . Recte itaque conditor creaturam suam tradit cui uoluerit. Denique et diabolus, in cuius typum precessit Nabuchodonosor, confitetur: hec omnia mihi tradita sunt. Quod autem intulit: Insuper et bestias agri dedi ei ut seruiant illi, uel simpliciter omne genus animalium intelligere debemus; cum homine enim et ea traduntur, 1033 que ei  subdita sunt; aut certe bestias, feras gentes accipiamus, quod etiam ille seruiant, que prius seruire non nouerant. Filium autem eius, et filium filii, iuxta Hebraicum Balthasar uocat, et Euilmerodach, de quibus scribit Daniel.

Donec ueniat tempus terre eius et ipsius. Pulchre ne perpetuum Nabuchodonosor putaretur imperium, et ipsum dicit a Medis Persisque capiendum. Hoc est enim quod significat: Donec ueniat tempus terre eius et ipsius: sed nec hoc habetur in Septuaginta.

Et seruient ei gentes multe, et reges magni. Non dixit, omnes: hoc enim proprie Christi debetur imperio, quamquam iuxta Symmachum non legatur: Seruient ei gentes multe, et reges magni; sed subiicient eum seruituti gentes multe, et reges magni, ut  ipse quoque seruiat Medis et Persis, cui ante omnes gentes seruierant. Hoc quod ex Hebraico posuimus: Dedi ei ut seruiant illi, et seruient ei omnes gentes, et filio eius, et filio filii eius, donec ueniat tempus terre eius et ipsius: et seruituti cum subiicient gentes multe et reges magni, in Septuaginta  editione non legitur.

 Gens autem et regnum, quod non seruierit Nabuchodonosor regi Babylonis, et quicumque non curuauerit collum suum sub iugo regis Babylonis, et in gladio, et fame, et peste uisitabo super gentem illam, ait Dominus, donec consumam eos in manu eius. Non  solum Dominus peccatrices gentes subiicit Nabuchodonosor, sed Apostolus de peccatoribus loquitur: Quos tradidi Satane, ut discant non blasphemare . Et in alio loco: Tradidi huiusmodi Satane in interitum carnis, ut spiritus saluus fiat . Potestatibus quoque obediendum monet, non solum propter iram, sed et propter conscientiam, ne condemnemur ab eis.

 uos ergo nolite audire prophetas uestros, et diuinos, et somniatores, et augures, et maleficos, qui dicunt uobis: Non seruietis regi Babylonis, quia mendacium prophetant uobis, ut longe faciant uos de terra uestra, et eiiciant uos, et pereatis. Gens autem que subiecerit ceruicem suam sub iugo regis Babylonis, et seruierit ei, dimittam eam in terra sua, dicit  Dominus: et colet eam, et habitabit in ea. Delirat et in hoc loco allegoricus interpres, et hortatur in celesti positos Ierusalem, ne audiant prophetas suos, atque diuinos, et somniatores, et augures, et maleficos: sed ut potius seruiant Nabuchodonosor, et corpus humilitatis assumant, infantium 1034 uagitus, et incunabula paruulorum. Si enim hec fecerint, expleto famulatu, et conditione mortalitatis humane, reuersuros eos ad terram suam, et habitaturos in ea, et operaturos, que prius operati sunt. Dicitque se suspicari eos, qui Dei precepta contempserint, humanis corporibus pregrauari futuros demones, et immundos spiritus, et sedem pristinam nequaquam recepturos. Nos autem simpliciter exponamus, et prophetas esse in gentibus, qui  simulent se diuino spiritu futura predicere: et diuinos, de quibus et uulgare prouerbium est: Aiunt diuinare sapientes: et somniatores qui imitantur Ioseph et Daniel: et augures, qui uolatu auium et oscinum uocibus, faciendum quid, uel non faciendum denuntiant: et maleficos, quos uel ueneficos possumus appellare, uel demonum phantasmatibus seruientes, qui Hebraice dicuntur CASSAPHE . Omnes isti, inquit, decipiunt uos, atque supplantant, ne seruiatis regi Babylonis. Multo enim melius est seruitutem sponte suscipere, et amicum habere cui seruiatis, et genitalem terram colere, quam ui et necessitate seruire captiuos.

 Et ad Sedeciam regem Iuda locutus sum secundum omnia uerba hec, dicens: Subiicite  colla uestra sub iugo regis Babylonis, et seruite ei, et populo eius, et uiuetis. Quare moriemini tu, et populus tuus gladio, et fame, et peste: sicut locutus est Dominus ad gentem, que seruire noluerit regi Babylonis. Nolite audire uerba Prophetarum, dicentium uobis: Nolite seruire [uulg. Non seruietis] regi Babylonis, quia mendacium ipsi loquuntur uobis, quia non misi eos, ait Dominus: et ipsi prophetant in nomine meo mendaciter, ut eiiciant uos, et pereatis tam uos, quam Prophete qui uaticinantur uobis. Post uniuersas gentes transit ad Sedeciam regem Iuda; et iisdem quibus gentibus comminatus est, sermonibus loquitur:  neque enim meretur priuilegium gentis Isrelitice, qui ceteris gentibus, aut similia, aut maiora peccauit. Denique quia audire contempsit populus perduellis, gladio, fame, et peste consumptus est. Obseruandum autem in Scriptura sancta, quod pro pseudoprophetis appellet prophetas, qui uaticinentur in nomine Domini mendaciter. Hoc autem, inquit, faciunt, ut eiiciant uos, et pereatis tam uos, quam prophete, qui uaticinantur uobis. Et eorum igitur qui decipiuntur, et eorum qui decipiunt, similis interitus est. Hoc quod de Hebraico posuimus: Sub iugo regis Babylonis, et seruite ei, et populo eius, et uiuetis. Quare 1035 moriemini tu et populus tuus gladio, et fame, et peste: sicut locutus est Dominus ad gentem, que seruire noluerit regi Babylonis? Nolite  audire uerba prophetarum dicentium uobis, in LXX non habetur. Et idcirco admoneo, ut prudens lector intelligat quantum desit per singula Grecis codicibus et Latinis.

 Et ad Sacerdotes, et ad populum istum locutus sum, dicens: hec dicit Dominus: Nolite audire uerba prophetarum uestrorum, qui prophetant uobis, dicentes: Ecce uasa Domini reuertentur de Babylone nunc cito: mendacium enim prophetant uobis. Hoc quod posuimus, nunc cito, in LXX non habetur: et illud quod sequitur, Nolite audire eos, sed seruite regi Babylonis, ut uiuatis. Quare datur hec ciuitas in solitudinem? Post gentes autem et regem, sacerdotibus loquitur et populo, qui iam prophetis supra interitum nuntiauerat, dicens: ut eiiciam uos,  et pereatis, tam uos, quam prophete, qui uaticinantur uobis. Loquitur autem eadem que locutus fuerat regi et gentibus, ne audiant uerba Prophetarum suorum, et dicant uasa templi Domini reportanda iam, [a 1Kb] que cum Iechonia principibusque et matre eius fuerant asportata: monetque ut deseruiant regi Babylonis, et uiuant, et ciuitas sponte subiecta, nequaquam tradatur incendio. Et in hoc clementia Domini, leuiori pene tradere [Al. uult tradere], ne sustineant grauiorem.

 Et si prophete sunt, et est uerbum Domini in eis, occurrant. Quodque sequitur, et subdituri sumus usque ad finem huius capituli, in LXX non habetur.

 Domino exercituum, ut non ueniant  uasa que derelicta fuerant in domo Domini [uulg. in domo Domini non habet], et in domo regis Iuda, et in Ierusalem, et in Babylonem. Quia hec dicit Dominus exercituum ad columnas, et ad mare, et ad bases  et ad reliqua uasorum, que remanserunt in ciuitate hac, que non tulit Nabuchodonosor rex Babylonis, cum transferret Iechoniam filium Ioacim regem Iuda a Ierusalem in Babylonem, et omnes optimates Iuda et Ierusalem. Quia hec dicit Dominus exercituum, Deus Isrel, ad uasa que derelicta sunt in domo Domini; et in domo regis Iuda et Ierusalem. In Babylonem  transferentur, et ibi erunt usque ad diem uisitationis sue, dicit Dominus; et afferri faciam ea, et restitui in loco isto. Hec, ut diximus, in Septuaginta non habentur, sed de Hebraica ueritate 1036 translata sunt: pro quo aliud quod scriptum non erat, posuere dicentes: [a 1Kb] Mihi quia sic dixit Dominus: Et reliqua uasa que non tulit rex Babylonis, quando transtulit Iechoniam de Ierusalem in Babylonem, intrabunt, dicit Dominus, sensum magis quam uerba ponentes: forsitan irrationale arbitrati, ut Deus loqueretur ad columnas, et ad mare, et ad bases, et ad reliqua uasa que remanserant in Ierusalem, quasi non legamus, et uermi matutino increpuisse Dominum, et mari locutum: Tace, et obmutesce . Quodque ait: Occurrant mihi, siue Domino exercituum  , illud ostendit, uerum Prophetam posse Domino precibus resistere, secundum quod et Moyses stetit in percussione contra Dominum, ut auerteret iram furoris eius. Samuel quoque idem fecit . Et Dominus ad Moysen: Dimitte me, ait, ut percutiam populum istum . Quando autem dicit, Dimitte me, ostendit se precibus sanctorum posse retineri. Occurrant, inquit, Prophete, et quecumque predicunt, opere completa demonstrent: et tunc ueritate uaticinium comprobabitur. Columnas autem, et mare, et bases, et reliqua uasorum, in Malachim et in extremo huius prophete uolumine legimus . Et enumerantur uasa que translata sint in Babylonem, quando captus est Sedecias, et incensa ciuitas, templumque  subuersum.

 Et factum est in anno illo, in principio regni Sedecie regis Iuda, in anno quarto, in mense quinto, dixit ad me Ananias filius Azur, propheta de Gabaon in domo Domini, coram sacerdotibus et omni populo, dicens: Hec dicit Dominus exercituum Deus Isrel: Contriui iugum regis Babylonis, adhuc duo anni dierum, et ego referri [Al. inferri] faciam ad locum istum omnia uasa Domini [uulg. domus Domini]. Quos Hebraicum prophetas, hoc est, NEBEIM [Figure: [Hebrew Text] 1Kb] LXX pseudoprophetas interpretati sunt, ut manifestiorem facerent intelligentiam. Denique et in presenti loco propheta dicitur, hoc est, NEBIA , et non pseudopropheta. Fit autem sermo Domini sub rege Sedecia, in quarto  anno regni eius, et in mense quinto ; habetque fiduciam in templo Domini loqui contra Prophetam, quia prospera populo pollicetur, et libenter audiuntur mendacia, presertim que leta promittunt. Ieremias dixerat etiam cetera uasa, 1037 uel templi, uel domus regie, et uniuersi populi, que Nabuchodonosor  dimiserat, transferenda Babylonem. Hic autem e contrario, etiam ea que translata fuerant, referenda promittit.

 Que [b 1Kb] transtulit Nabuchodonosor rex Babylonis de loco isto, et transtulit ea in Babylonem. Et Iechoniam filium Ioacim, regem Iuda, et omnem transmigrationem Iude, qui ingressi sunt Babylonem, ego conuertam in locum istum, ait Dominus. Conteram enim iugum regis Babylonis. Pro quibus LXX transtulerunt: Iechoniam, et transmigrationem Iude; quia conteram iugum regis Babylonis, breuiter Hebraice ueritatis sensum, magis quam uerba ponentes. Pollicetur autem Ananias, [c 1Kb] qui prophetes tunc populo uidebatur, non solum uasa, sed et regem Iechoniam reducendum esse Ierusalem; et iugum regis Babylonis  conterendum, hoc est, destruendum eius imperium, et hoc necdum completo futurum biennio, ut gaudii magnitudinem, uicinum tempus repromissionis augeret.

 Et dixit Ieremias propheta ad Ananiam prophetam, in oculis sacerdotum et in oculis omnis populi qui stabat in domo Domini. Et ait Ieremias propheta: Amen, sic faciat Dominus. Suscitet Dominus uerba tua que [Al. additur tu] prophetasti; ut referantur uasa in domum Domini, et omnis transmigratio Babylonis [Al. de Babylone] ad locum istum. Optat fieri quod pseudopropheta mentitur, hoc enim significat Amen: quo uerbo sepe Dominus utitur in Euangelio: Amen, amen dico uobis . Et cupit pro rerum prosperitate, magis illum quam se  uera dicere. Unde et alius propheta testatur, dicens: Utinam non essem uir habens spiritum, et mendacium potius loquerer . E contrario Ionas contristatur quare mentitus sit, et arguitur a Domino, [d 1Kb] utilius prophete esse mendacium, quam tante ruine multitudinem . Ac ne uideretur pseudoprophete comprobare uaticinium, sub aliorum exemplo absque iniuria mentientis asserit ueritatem.

 uerumtamen audi uerbum hoc, quod ego loquor in auribus tuis, et in auribus uniuersi populi: Prophete qui fuerunt ante me et te ab initio, et prophetauerunt super terras multas, et super regna magna de prelio, et de afflictione, et de fame. Propheta qui uaticinatus est pacem, cum uenerit uerbum eius,  scietur propheta quem miserit 1038 Dominus in ueritate. Poterat Ieremias Ananie dicere: Falsum loqueris, decipis populum, non es propheta, sed pseudopropheta. Quod si dixisset, poterat et pseudopropheta in Ieremiam eadem retorquere, ergo non facit iniuriam. Et quasi ad prophetam loquitur. Non solum, inquit, ego sum propheta et tu, sed fuerunt ante te et me multi alii, quorum fuit Isaias, Osee,  Iel, et Amos, et ceteri. Prophetauerunt, inquit, contra terras multas, et regna non parua, sed magna, bellum illis et aduersa, et rerum omnium penuriam nuntiantes. Et e contrario fuerunt alii, qui pacem pollicerentur et prospera. Utrorumque sententia, non adulatione mendacii, sed rerum exitu comprobata est. Sub aliorum ergo exemplo de se loquitur et Anania, quod cum rerum finis aduenerit, tunc Prophetarum ueritas ostendatur. Hoc idem et Dominus locutus est per Moysen , quod propheta uaticinii fine monstretur. Et hoc animaduertendum, quod non minaciter, non truculenter, sed fiducia ueritatis increpet mentientem, et differat in futurum, ut qui audiunt, rerum exitum prestolentur.

  Et tulit Ananias propheta catenam (uel furcam, que Hebraice dicitur MUTOTH , de collo Ieremie prophete, et confregit eam. Et ait Ananias in conspectu omnis populi, dicens: Hec dicit Dominus: sic confringam iugum Nabuchodonosor regis Babylonis duobus annis dierum de collo omnium gentium. Et abiit Ieremias in uiam suam [uulg. addit propheta]. Duos annos non transtulerunt Septuaginta. Prophetam quoque non dixere Ananiam; ne scilicet prophetam uiderentur dicere, qui propheta non erat: quasi non multa in Scripturis sanctis dicantur, iuxta opinionem illius temporis, quo gesta referuntur, et non iuxta quod rei ueritas continebat. Denique et Ioseph in Euangelio pater Domini uocatur: et ipsa Maria, que sciebat se de Spiritu sancto concepisse,  et responderat Angelo: Quomodo erit istud, quoniam uirum non cognosco [Al. cognoui] ? loquitur ad Filium: Fili, quid fecisti nobis sic? ecce ego et pater tuus dolentes querebamus te . Simulque consideranda prudentia Ieremie, et humilitas, atque patientia. Pseudopropheta rebus facit iniuriam, et arreptam furcam de ceruice eius conterit, quod utique in ferrea 1039 facere non poterat. Iste tacet, doloremque dissimulat: necdum enim ei a Domino quid loqueretur fuerat reuelatum: ut facite sancta Scriptura demonstret, nequaquam prophetas suo tantum arbitrio loqui, sed ex Domini uoluntate: maxime de futuris, quorum solius Dei notitia est. Abiit, inquit, et recessit in uiam suam, quasi uictus, et illud implens propheticum: Factus sum quasi homo  non audiens, et non habens in ore suo increpationes.

 Et factum est uerbum Domini ad Ieremiam, postquam confregit Ananias propheta catenam  de collo Ieremie prophete dicens: uade, et dices Ananie, hec dicit Dominus: Catenas  ligneas contriuisti, et facies , pro eis [a 1Kb] furcas ferreas. Quia hec dicit Dominus exercituum  Deus Isrel: Iugum ferreum posui super collum cunctarum gentium istarum, ut seruiant Nabuchodonosor regi Babylonis. [b 1Kb] Quodque sequitur: Et seruient ei, insuper et bestias terre dedi illi, in Septuaginta non habetur. Et in presenti loco, iuxta LXX, Ananias propheta non scribitur, et in consequentibus, ne scilicet  pseudoprophetam appellare uiderentur prophetam. Sed [c 1Kb] quid ad Hebraicam ueritatem? postquam abiit Ieremias prophetes in uiam, et iniuriam silentio deuorauit, factus est sermo Domini ad eum, ut non suis uerbis propheta loqueretur ad pseudoprophetam mendacio gloriantem; sed diceret: hec dicit Dominus: quamquam et Ananias confringens furcam ligneam eadem auctoritate in conspectu Domini sit locutus: hec dicit  Dominus. Imitatur enim semper mendacium ueritatem. Quodque intulit: Furcas ligneas contriuisti, et facies  [Al. fecisti], pro eis catenas ferreas, hoc ostendit, quod minorem renuens penam, maioris supplicii causa fuerit in populo. Delirat et in hoc loco allegoricus interpres, furcas et catenas ligneas etherea appellans et erea corpora, demonum uidelicet, et aduersariarum potestatum. Furcas autem, siue catenas ferreas, nostra corpora crassiora, que neruis et ossibus [d 1Kb] carnibus uenisque contexta sint, ut qui noluerint de celesti Ierusalem pro qualitate peccati, minores subire cruciatus, in catenas nostrorum corporum condemnentur; et infantie uagitus, pannorum 1040 uincula sordesque sustineant; et seruiant diabolo, regi Babylonis, id est, mundi huius,  dicente Scriptura: Mundus in maligno positus est , cum bestiis terre, que in brutorum animantium corpora sint religate [Al. religata]. Compulit me tractator indoctus, et sectator calumnie Grunniane, aperte ponere aliena uitia, que prius cum dissimulatione dicebam, lectoris prudentie derelinquens.

 Et dixit Ieremias propheta ad Ananiam prophetam: Audi, Anania: Non misit te Dominus, et tu confidere fecisti populum istum [uulg. illum] in mendacio. Idcirco hec dicit Dominus: Ecce mittam  te a facie terre, hoc anno morieris. Quodque sequitur: Quia aduersum Dominum locutus es. Et mortuus est Ananias propheta in anno illo, in mense septimo, in Septuaginta non habetur. Pro quo  tantum posuerunt: Et mortuus est mense septimo. Et hic in LXX Ananias propheta non dicitur, cum secundum Hebraicum Scriptura sancta prophetam uocet, licet in eo quod arguit eum Ieremias dicens: Audi, Anania, non misit te Dominus, prophetam tacuerit. Quomodo enim prophetam poterat appellare, quem missum a Domino denegabat? Sed historie ueritas et ordo seruatur, sicut prediximus, non iuxta  id quod erat, sed iuxta id quod illo tempore putabatur. Decepisti, inquit, populum mendacio, ne Dei sententie acquiesceret. Unde scias te hoc anno esse moriturum. Si quando morimur, de carceribus corporum liberamur, secundum illud testimonium, quod male interpretantur heretici: Educ de carcere animam meam : quomodo nunc pseudoprophete pro supplicio mors irrogatur? Sed hoc loco notandum quod Ieremias a pseudopropheta passus iniuriam, necdum ad se facto sermone Domini, silet; postea uero missus a Domino audacter arguit mentientem, et mortem propinquam nuntiat. Quodque in mense septimo mortuus est, qui semper interpretari solent, requiem sub hoc numero demonstrari, forsitan eum idcirco mense septimo mortuum mentientur,  ut de malis corporis liberaretur, iuxta illud quod scriptum proferunt [Al. profertur]. Mors uiro requies. Nos autem nouimus corpora credentium templa esse Dei, si tamen Spiritus sanctus habitat in illis .

 1041 Et hec sunt uerba libri, quem misit Ieremias propheta de Ierusalem, ad reliquias seniorum transmigrationis, et ad sacerdotes, et ad prophetas, et ad omnem populum, quem traduxerat Nabuchodonosor de Ierusalem in Babylonem. Postquam egressus est Iechonias rex, et domina  et eunuchi, et principes Iude et Ierusalem  et artifices [uulg. et faber et inclusor] de Ierusalem in manu Elassa filii Saphan, et Gamarie filii Helchie, quos misit Sedecias rex Iuda  ad Nabuchodonosor regem Babylonis, in Babylonem, dicens: Hec dicit Dominus exercituum, Deus Isrel, omni transmigrationi, quam transtulit de Ierusalem in Babylonem, edificate domos et habitate, [a 1Kb] et plantate hortos  et comedite fructum eorum. Accipite uxores, et generate filios et filias; date filiis uestris uxores, et filias uestras date uiris, et pariant filios et filias, et multiplicemini [uulg. multiplicamini], et nolite esse pauci numero. Et querite pacem ciuitatis  ad quam transtuli uos [uulg. transmigrare uos feci], et orate pro ea ad Dominum: quia in pace illius erit pax uobis. Hec Epistola, immo libellus Ieremie prophete per legatos Sedecie Ellassam et Gamariam mittitur in Babylonem, ad eos qui cum Iechonia et matre eius translati fuerant a Nabuchodonosor: ut per occasionem  legationis regie suum quoque opus Propheta compleret, et moneret populum transmigratum, que sibi a Domino fuerant imperata. Pulchreque dixit: Egressus est Iechonias rex et domina, et eunuchi, et principes Iude, et ceteri. Et: Hec dicit Dominus exercituum, Deus Isrel, omni transmigrationi, quam transtulit de Ierusalem in Babylonem, ut non potentia regis Babylonis, sed Domini uoluntate translati esse uideantur. Et primo ad senes, deinde ad sacerdotes, tertio ad prophetas, quarto ad omnem populum Dei sermo dirigitur: ut secundum  ordinem etatis, prophete quoque ad eos, qui monebantur, littere peruenirent. Monet autem eos non suis uerbis, sed Domini, ut edificent domos et habitent in eis, et plantent hortos, siue pomaria, et comedant fructum eorum, accipiant uxores, et generent filios et filias, et multiplicentur in loco transmigrationis: et non sint pauci numero, querantque pacem ciuitatis, siue terre, ad quam eos transtulerit Dominus, et orent pro eis [Al. ea] ad Dominum. Causasque reddens, ait, quia in pace illius terre erit pax uobis. Ieremie, quia post breue tempus erat Ierusalem 1042 secutura captiuitas, imperatur ne accipiat uxorem, nec faciat filios. Unde et nobis per Apostolum dicitur: Tempus breue [Al. breuiatum] est, superest, ut qui habent uxores  tamquam non habentes sint [Al. sic sint quasi non habeant] . Quod si propter angustiam temporis habentibus usus uxorum tollitur, quanto magis non habentibus ne accipiant imperatur! Hoc autem totum precipit uaticinium prophetale, ne acquiescant pseudoprophetis, qui eis post breue tempus in Ierusalem reditum promittebant; sed ut sciant multo se in Babylone tempore moraturos: ita ut uxores accipere, plantare pomaria, hortosque serere, edificare domos, et generare filios debeant. Quodque intulit: Querite pacem ciuitatis, siue terre. Et iterum: Quia in pace illius erit pax uobis, illud Apostolicum comparabitur, in quo iubet: Obsecro igitur primum omnium, fieri obsecrationes, orationes, postulationes, gratiarum actiones, pro omnibus hominibus,  pro regibus et cunctis qui sunt in sublimitate, ut quietam et tranquillam uitam agamus in omni pietate et castitate . Porro secundum mysticos intellectus, postquam de Ierusalem, id est, Ecclesia propter peccata nostra eiecti fuerimus, et traditi Nabuchodonosor, de quo dicit idem Apostolus: Tradidi huiuscemodi Satane in interitum carnis, ut spiritus saluus fiat in die Domini . Et iterum: Quos tradidi Satane, ut discant non blasphemare , non debemus esse securi, nec torpentes otio, salutem penitus desperare; sed primum edificare domos, non super arenam, sed super petram, et tales domos, quales edificauerunt obstetrices in Exodo: quia timebant Dominum . Deinde plantare  hortos, siue pomaria, qualem et Dominus plantauit paradisum in Eden, et posuit in eo lignum uite, de quo scriptum est: Lignum uite est his qui apprehenderint eam: et qui tenuerit eam, beatus . Tertio accipere uxores, quarum una est sapientia, de qua scribit Salomon: Ama illam, et seruabit te; et circumda illam, et exaltabit te . Et in alio loco: Hanc exquisiui sponsam accipere mihi, et amator factus sum decoris eius . Nec sufficit nobis una coniux sapientia, nisi habeamus et reliqua, fortitudinem, temperantiam,  atque iustitiam, ut plures ex eis generemus filios. Filias quoque nostras demus uiris, ut et fidei ueritas, que interpretatur in filiis, bonis operibus copuletur, que referuntur ad filias, et opera bona iungantur 1043 fidei sanitati: talesque filios generantes et filias, multiplicemur in numero, ut destruentes ea que paruuli sunt, et in perfectum crescentes uirum, audire mereamur: Scribo uobis, patres: quoniam agnouistis eum, qui ab initio est ; et cum Apostolo dicamus liberis nostris: In Christo enim Iesu per Euangelium ego uos genui . Queramus quoque pacem Ecclesie, ciuitati, et terre nostre: ut ad eam redire mereamur, de qua Domini iudicio translati sumus, ut habitaremus in confusionis errore. Si enim illa susceperit nos, habemus pacem.  Simulque consideranda clementia Domini: orare precepit pro inimicis nostris, et benefacere his qui persequuntur nos, ut non simus nostra tantum salute contenti, sed inimicorum quoque queramus salutem .

 Hec enim dicit Dominus exercituum, Deus Isrel: Non uos seducant prophete uestri, qui sunt in medio uestrum et diuini uestri; et ne attendatis ad somnia uestra, que uos somniatis, quia falsa [uulg. falso] isti prophetant uobis in nomine meo: et non misi eos, dicit Dominus. Prophetas, immo pseudoprophetas, et diuinos et somniatores fuisse in Babylone, inter eos quos Nabuchodonosor cum Iechonia et matre eius adduxerat, Ezechiel propheta testatur, scribens contra eos, quibus Ieremias quoque precipit non credendum  . Necdum autem eo tempore, quo hec Epistola dirigebatur, Ezechiel in Babylone ceperat prophetare. Hic enim sermo in principio Sedecie regis mittitur. Exechiel autem quinto anno transmigrationis Iechonie exorsus est prophetare, qui idem annus regni Sedecie erat. Porro secundum tropologiam pseudoprophetas eos debemus accipere, qui aliter Scripturarum uerba accipiunt quam Spiritus sanctus sonat. Et diuinos eos, qui coniecturam mentis sue, et incerta futurorum quasi uera pronuntiant absque diuinorum auctoritate uerborum. Somniatores quoque, qui non audiunt illud scriptum: Nec [Al. Ne] dederis somnum oculis tuis, neque dormitationem palpebris tuis ; de quibus Iudas apostolus loquitur: Similiter et hi somniantes, carnem quidem  maculant: dominationem autem spernunt : quorum mens nequaquam uigilat, sed arrogantie [a 1Kb] et erroris sopore depressa, noctis horrore circumdatur, quibus loquitur et apostolus Paulus: Eleuare, quid dormis? et 1044 exsurge a mortuis, et illuminabit te Christus .

 Quia hec dicit Dominus: Cum ceperint impleri in Babylone septuaginta anni, uisitabo uos, et suscitabo super uos uerbum meum bonum, ut reducam uos ad locum istum. Ego enim scio cogitationes,  quas cogito super uos, ait Dominus: cogitationes pacis, et non afflictionis: ut dem uobis finem [Al. additur bonum] et patientiam . Et inuocabitis me, et ibitis , et orabitis [Al. adorabitis] me, et exaudiam uos. Queretis me, et inuenietis, cum quesieritis me in toto corde uestro, et inueniar a uobis , dicit Dominus. Nolite, inquit, credere pseudoprophetis, diuinis, et somniatoribus uestris, qui uobis uicinum in Ierusalem reditum pollicentur. Nisi enim septuaginta anni expleti fuerint, Cyro rege Persarum [c 1Kb] laxante captiuos, nequaquam in patriam reuertemini; et tunc mea promissa complebo, ut reducam uos ad locum istum: Ego enim scio cogitationes, quas cogito super uos, ait Dominus. Se dicit nosse quid cogitet: illos  autem cum suis prophetis, diuinis, et somniatoribus ignorare. Futurorum igitur scientia soli Deo competit. Ut dem uobis, ait, finem et patientiam: finem captiuitatis, et patientiam laborum presentium, siue [d 1Kb] spem futurorum. Tunc inuocabitis me, et ibitis Ierusalem: et orabitis, et exaudiam uos. Certe absque inuocatione et oratione captiuorum, poterat implere Dominus quod promiserat; sed hortatur eos ad preces, ut quod promissum est, mereantur accipere. Queritis me, et inuenietis, cum quesieritis in toto corde uestro; iuxta illud Euangelicum: Petite, et accipietis: querite, et inuenietis: pulsate, et aperietur uobis . Secundum anagogen, tamdiu in seculi huius confusione uersamur, quamdiu requiem septenarii numeri mereamur accipere, et accepta penitentia, Deus  impleat quod promisit, et reducamur ad locum nostrum Ecclesiam. Idcirco enim Dominus percutere uisus est, ut sanaret: dabitque nobis finem laboris nostri atque patientie: et inuocabimus eum, et reuertemur in Ecclesiam, et orabimus, et exaudiemur: queremus, et inueniemus eum, cum toto corde quesierimus illum, et tunc apparebit nobis. Quidam septuaginta annos iuxta illud interpretantur quod scriptum est: Dies 1045 annorum nostrorum in ipsis septuaginta anni , qui cum fuerint expleti, tunc ad Dominum reuertamur in toto corde nostro, et exaudiamur, et finis sit laboris nostri atque patientie: nunc enim in umbra nos omnia et in imagine possidere.

. + Et reducam captiuitatem  uestram, et congregabo uos de uniuersis gentibus, et de cunctis locis ad que expuli uos, dicit Dominus. Et reuerti uos faciam de loco, ad quem transmigrare uos feci. Quia dixistis: Suscitauit [Al. suscitabit] nobis Dominus prophetas in Babylone. Hec enim dicit Dominus ad regem, qui sedet super solium Dauid, et ad omnem populum habitatorem urbis huius, et ad fratres uestros qui non sunt egressi uobiscum in transmigrationem. Hec dicit Dominus exercituum: Ecce ego mittam in eos gladium, famem, et pestem: et ponam  eos quasi ficus malas que comedi non possunt, eo quod pessime sint. Et persequar eos in gladio, et in fame, et in pestilentia, et dabo eos [Al. uos] in uexationem uniuersis regnis terre, in maledictionem, et in stuporem, et in sibilum, et in opprobrium cunctis gentibus, ad quas ego eiiciam [Al. eieci] eos, eo quod non audierunt [uulg. audierint] uerba mea, dicit Dominus; que misi ad eos per seruos meos prophetas de nocte consurgens, et mittens: et non audistis, dicit Dominus. uos ergo audite uerbum Domini, omnis transmigratio, quam emisi de Ierusalem in Babylonem. + Hucusque in LXX non habetur, que asteriscis prenotaui. Cetera enim, in quibus uel singuli uersus, uel pauca ab eis pretermissa sunt uerba, uictus tedio, annotare nolui, ne fastidium legentibus facerem.  Pollicetur autem Dominus, his qui erant in transmigratione, quod post septuaginta annos captiuitatis redire eos faciat de uniuersis gentibus, et de cunctis locis, ad que expulerit eos, et captiuitate laxata, pristinum statum et patriam recipere. Et cum ego hec, inquit, mea sponte facturus sim, et certo tempore redituros uos [a 1Kb] , frustra decipimini, et putatis uos habere prophetas in Babylone, qui uobis falsa promittunt. Ita autem sciatis nequaquam uos reditum nunc sperare debere: sed edificare domos, plantare pomaria, accipere uxores, et generare filios, et multiplicari numero, et tempus exspectare promissum. Audite quid Dominus loquatur ad Sedeciam, qui nunc regnat in Ierusalem, et ad omnes 1046 habitatores urbis eius, id est, ad fratres  uestros, qui noluerant mee obedire sententie, et Babylonem migrare uobiscum, quod nequaquam captiuitatem possint effugere, sed gladio, et fame, et peste moriantur. Et ponam eos quasi ficus malas; quas Theodotio interpretatus est sudrinas: [b 1Kb] Secunda pessimas: Symmachus, nouissimas: que Hebraice appellantur SUARIM , sed scriptorum uitio pro media syllaba, siue littera Alpha, Grecum Delta inoleuit: ut pro SUARIM legatur SUDRIM. Quomodo autem cophinus, siue calathus, qui habebat ficus bonas, primitiuas habuisse dicitur: sic [c 1Kb] alter cophinus, qui habebat ficus malas, habuisse ficus nouissimas scribitur. Et persequar, inquit, eos, qui nunc in Ierusalem urbe uersantur, gladio, fame, et pestilentia: ut primum obsidione, [d 1Kb] confestim qui  remanere et effugere potuerint, dispergantur in uniuersas terras, et exemplo sint omnibus maledictionis, stuporis, et sibili et opprobii: ad quos ego eiiciam eos [Al. uos], quia non audierunt uerba mea, dicit Dominus, que per seruos meos locutus sum ad eos de nocte consurgens, et mittens: et numquam  monere cessaui, ut imitarentur uos qui nunc in transmigratione securo otio perfruimini, donec promissio Domini compleatur. uos autem qui mee obedistis sententie, et regi uos Babylonio tradidistis, audite que dicturus sim. Et in hoc loco delirus Interpres somniat ruinam celestis Ierusalem, et ad eos prophetiam dirigi suspicatur, qui in huius mundi Babylonia regione uersantur: quod benefecerint in hec corpora sponte descendere, et in terra Chaldeorum edificare domos, plantare pomaria, accipere uxores, filios generare, bonisque operibus restitui post septuaginta annos in locum pristinum, et in celestem Ierusalem. Illos autem, qui noluerint propria uoluntate ad terrena descendere, hec passuros, que Dominus Sedecie, et eius populo  comminatur. Qui noluerint imitari fratres suos, nec uenire in Babylonem, quod mittat in eos gladium, et famem et pestem, hoc est, rerum omnium penuriam, et ponat quasi ficus pessimas, que penitus comedi non possunt; et persequatur eos gladio sempiterno, et det in uexationem uniuersis regnis terre: quo scilicet nequaquam 1047 homines, sed demones fiant erie potestates: et sint apud cunctos Angelos, qui presint singulis prouinciis in maledictionem, et in stuporem, et in sibilum, et in opprobrium cunctis gentibus. Et hoc eos idcirco passuros, quia uerba Prophetarum in celesti Ierusalem audire noluerint, qui eos hortabantur, ut ad terrena descenderent, et corpus humilitatis assumerent; et acta penitentia post uerum sabbatismum, locum pristinum  possiderent. Hec ille dixerit. Que cum audiunt discipuli eius, et Grunniane familie stercora, putant se diuina audire mysteria. Nosque qui ista contemnimus, quasi pro brutis habent animantibus, et uocant , [e 19Kb] eo quod in luto istius corporis constituti non possimus sentire celestia.

. Hec dicit Dominus exercituum, Deus Isrel, ad Achab filium Colie, et ad Sedeciam filium Maasie, qui prophetant uobis in nomine meo mendaciter: ecce ego tradam eos in manu Nabuchodonosor regis Babylonis, et percutiet eos in oculis uestris. Et assumetur ex eis maledictio omni transmigrationi Iude, que est in Babylone dicentium: Ponat te Dominus sicut Sedeciam, et sicut Achab, quos frixit rex Babylonis in igne, pro eo quod fecerunt [uulg. fecerint]  stultitiam  in Isrel, et mechati sunt uxores amicorum  suorum: et locuti sunt uerbum in nomine meo mendaciter, quod non mandaui eis: ego sum iudex et testis, dicit Dominus. Aiunt Hebrei hos esse presbyteros, qui fecerint stultitiam in Isrel, et mechati sunt uxores  ciuium suorum, quorum uni loquitur Daniel: Inueterate dierum malorum. Et alteri: Semen Channam, et non Iuda, species decepit te, et concupiscentia subuertit cor tuum. Sic faciebatis filiabus Isrel, et ille metuentes loquebantur uobiscum; sed non filia Iuda sustinuit iniquitatem uestram . Quodque Propheta nunc loquitur: Et locuti sunt uerbum in nomine meo mendaciter, quod non mandaui eis, illud significari putant, quod miseras mulierculas que circumferuntur omni uento doctrine, sic deceperint, quo dicerent eis, quia de tribu erant Iuda, Christum de suo semine esse generandum: que illecte cupidine prebebant corpora sua, quasi matres future Christi: Sed illud quod in presentiarum dicitur: quos frixit 1048 rex Babylonis in  igne, uidetur Danielis historie contraire. Ille enim asserit eos ad sententiam Danielis a populo esse lapidatos: hic uero scriptum est, quod frixerit eos rex Babylonis in igne. Unde et a plerisque ac pene omnibus Hebreis, ipsa quasi fabula non recipitur, nec legitur in synagogis eorum. Qui enim, inquiunt, fieri poterat, ut captiui lapidandi principes et prophetas suos haberent potestatem? Et magis hoc esse uerum affirmant, quod scribit Ieremias, conuictos quidem esse presbyteros a Daniele, sed latam in eos sententiam a rege Babylonis, qui in captiuos, ut uictor et dominus, habebat imperium. Quanti et de nostro grege similes Achab et Sedecie, prophetant in nomine Domini mendacium, et faciunt stultitiam in Isrel, et mechantur uxores ciuium suorum, qui  in eadem Ecclesie sunt urbe generati! quos uerus Nabuchodonosor [a 1Kb] friget in igne peccati: dicente Osee propheta: Omnes adulterantes quasi clibanus succensus a coquente . Felix qui tollit iugum ab adolescentia sua, et sedet solus, quia amaritudine repletus est ; potestque dicere cum Dauid: Non sedi in consilio malignantium, et cum iniqua gerentibus non introibo  Quodque intulit nunc Propheta: Ego sum iudex et testis, dicit Dominus, hunc habet sensum: Hec que dico de duobus pseudoprophetis, qui loquuntur uerbum in nomine meo mendaciter, quod non mandaueram eis, nequaquam opinione cognoui: sed ipse scio uera esse, [b 1Kb] quem celare nemo potest, nec effugere mei iudicii ueritatem.

  Et ad Semeiam Neelamitem dices. Et quod sequitur: Hec dicit Dominus exercituum, Deus Isrel: Pro eo quod misisti in nomine tuo libros ad omnem populum qui est in Ierusalem, in LXX non habetur. Rursumque addidere de suo, Non misi te in nomine meo. Et consequenter iuxta ordinem: Et ad Sophoniam filium Maasie sacerdotem.  Et iterum de Hebreo: Et ad omnes sacerdotes [uulg. addit dicens]. Ac deinde historia texitur: Dominus dedit te sacerdotem pro Ioiade sacerdote: ut sis dux  in domo Domini super omnem uirum arreptitium, et prophetantem, ut mittas eum in neruum et in carcerem  et in cataracten, quem Symmachus , Aquila ipsum uerbum Hebraicum posuit [c 1Kb] SINAC.

1049 Et nunc quare non increpuisti Ieremiam Anathothiten, qui prophetat uobis? Quia super hoc misit ad nos in Babylonem, dicens: Longum est, edificate domos, et habitate: et plantate hortos [d 1Kb] , et comedite fructus eorum. Legit ergo Sophonias sacerdos librum istum in auribus Ieremie prophete. Semeias de loco Neelami, qui interpretatur torrens,  cum rege Iechonia ductus fuerat in Babylonem, et prophetabat populo mendaciter, eo quod celeriter essent in Ierusalem reuersuri. Fuisse autem eum pseudoprophetam, sequentia Ieremie uerba demonstrant: Hec dicit Dominus ad Semeiam Neelamitem, pro eo quod prophetauit uobis Semeias, et ego non misi eum. Quia igitur Ieremias ad eos, qui erant in Babylone, litteras miserat dicens: Aedificate domos, et habitate: plantate hortos, et comedite fructus eorum: accipite uxores, et generate filios; et post alia iunxerat: Non uos seducant Prophete uestri qui sunt in medio uestri [Al. uestrum], et diuini uestri; ac deinde, Quia isti falso prophetant uobis in nomine meo, et non misi eos, dicit Dominus: intelligens Semeias sub communi nomine pseudoprophetarum  contra se scriptum, mittit litteras Ierusalem ad Sophoniam filium Maasie sacerdotem, et ad reliquos sacerdotes, contra Ieremiam, quare non increpetur a Sophonia sacerdote, cuius officium est discernendi inter prophetas, qui Spiritu sancto loquantur et qui contrario [e 1Kb] , et recludi iubeatur [Al. iubetur] in carcerem, ut mendacii sui penas luat, et populum ultra supplantare desistat. Ioiades sacerdos fuit, qui Ioas post interfectionem [f 1Kb] Athalie imperium tradidit, et interfecit sacerdotes Baal . Hoc est ergo quod scribit: Quare non imitaris Ioiadem sacerdotem, et interficis Ieremiam pseudoprophetam? Dominus enim te pro Ioiade constituit, ut habeas curam Templi; et precipue discernas qui sancto Spiritu  loquantur, qui demoniaco. Discretiones autem spirituum diuine esse gratie, et Apostolus memorat . Cur, inquit, non increpuisti Ieremiam Anathotiten? Quodque ipse merebatur quasi pseudopropheta, refert in prophetam, et preuenit mendacio ueritatem. Unde et prudentiores putantur filii tenebrarum filiis lucis in generatione hac.  Nobisque agentibus patienter, et exspectantibus miserorum salutem, preueniunt heretici, et nos suo appellant nomine, ducentes ceci cecos in foueam. 1050 Misit, inquit, ad nos in Babylonem, dicens: Longe est. Hoc est omne quod dolet: quare aduersum suum mendacium Ieremias scripserit ueritatem, longe esse reditum, et post septuaginta annos redituros in Ierusalem: unde debere eos edificare domos, plantare pomaria, et comedere fructus eorum, accipere uxores, et facere filios, que preteritus sermo narrauit. Quas litteras, cum accepisset Sophonias sacerdos, ad cuius specialiter nomen scripte erant [a 1Kb] , legit Ieremie quodammodo suggillans eum, et ipsa [Al. ipsam et lectionem] increpans lectione, quare auderet in Babylonem talia scribere.

  Et factum est uerbum Domini ad Ieremiam, dicens: Mitte ad omnem transmigrationem, dicens: Hec dicit Dominus ad Semeiam Neelamitem: Pro eo quod prophetauit uobis Semeias, et ego non misi eum, et fecit uos confidere in mendacio: idcirco hec dicit Dominus: Ecce ego uisitabo super Semeiam Neelamitem, et super semen eius. Non erit ei uir sedens in medio populi huius, et non uidebit bonum quod ego faciam populo meo, ait Dominus, quia preuaricationem locutus est aduersus Dominum. Pseudopropheta Semeias uere Neelamites, qui de torrente alienas et turbidas aquas sumpserat, irascitur contra mendacium suum uera scripsisse Ieremiam, et ad Sophoniam sacerdotem mittit epistolas,  cur ausus sit Propheta scribere ueritatem, et  cupit eum recludi carcere [Al. in carcerem], ne loquatur. Sophonias quoque prophetam latenter accusat, dum legit epistolam mentientis, et accusationem eius habere se iactitat. Quanto magis sceleris rei sunt, qui defendunt pseudoprophetas, et mentientes fouent, et aliorum male inuenta, sua faciunt esse peccata! Audiat itaque pseudopropheta, intelligat sacerdos quid per eum et ipse audire mereatur: Hec dicit Dominus: Ecce ego uisitabo super Semeiam. Hoc Dominus loquitur, non propheta, quod uisitet super Semeiam Neelamitem, non in remedium, sed in supplicium mentientis, iuxta illud quod scriptum est: uisitabo in uirga iniquitates eorum, et in flagellis peccata eorum . Nec solum super pseudoprophetam uisitat,  sed et super semen eius, omnes discipulos quos suo errore decepit. Non erit, inquit, uir sedens in medio populi huius. Deleatur de sanctorum conciliabulo stirps pessima, nec sedeat in medio quiescentium, qui cum stantibus stare non potuit, nec audiuit illud: [b 24Kb] Si stetisset in substantia mea . Cumque Dominus perfectionem uirtutum omnium finito septenario tempore promittat, ille non uidebit bonum, quod sibi in presenti tempore uindicabat. Hoc autem totum fiet, quia preuaricationem locutus est aduersus Dominum, ut diceret iam soluta peccatorum captiuitate reuersuros esse in Ierusalem; quibus Apostolus comminatur: Iam saturati estis, iam diuites facti estis, sine nobis regnastis; et utinam regnaretis, ut et nos regnaremus uobiscum  !



LIBER SEXTUS.


 1051-1052 Prolixitas uoluminis Ieremie prophete uincit nostrum propositum, ut quamuis breuiter, tamen multa dicamus. Unde et presens sextus liber Commentariorum in Ieremiam repromissiones mysticas continebit, quas Iudei putant, et nostri iudaizantes in consummatione mundi esse complendas: nec dum enim sub Zorobabel possunt expletas conuincere. Nos autem sequentes auctoritatem Apostolorum et Euangelistarum, et maxime  apostoli Pauli, quidquid populo Isrel carnaliter repromittitur, in nobis spiritualiter completum esse monstramus, hodieque compleri: nec inter Iudeos et Christianos ullum aliud esse certamen, nisi hoc: ut [a 1Kb] cum illi nosque credamus Christum Dei Filium repromissum; et ea, que sunt futura sub Christo a nobis expleta, ab illis explenda dicantur. Qui [Al. Quia] igitur Christum uenisse iam credimus, necesse est ut ea, que sub Christo futura dicuntur, expleta doceamus; nosque esse filios Abraham,  de quibus scriptum est: Potens est Deus de lapidibus istis suscitare filios Abraham , ad quem facta est repromissio: Et in semine tuo benedicentur omnes gentes . Quam benedictionem uas electionis in Christo expletam docens: Non dixit, inquit, in seminibus, sed in semine, qui est Christus . Ora igitur, frater Eusebi, Dominum Iesum Christum, ut eodem labore et Spiritus gratia, quo aliorum prophetarum,  et precipue Isaie repromissiones interpretati sumus, etiam huius prophete explanare ualeamus. Qui quantum in uerbis simplex uidetur et facilis, tantum in maiestate sensuum profundissimus est.

 Hoc uerbum, quod factum est ad Ieremiam a Domino, dicens: Hec dicit Dominus, Deus Isrel, dicens: Scribe tibi omnia uerba, que locutus sum ad te, in libro. Ecce enim dies ueniunt, dicit Dominus, et conuertam conuersionem populi mei  Isrel et Iuda, ait Dominus [a 9Kb] , et conuertam eos  in terra, quam dedi patribus eorum, et possidebunt eam. Pro mittentibus in Babylonem pseudoprophetis 1053 cito populum, qui cum Iechonia captus fuerat, reuersurum, et Anania filio Azur in Ierusalem eadem predicante, Ieremias propheta, et illud quidem futurum asseruit, non intra biennium, ut illi mentiebantur, sed finitis septuaginta annis: et tunc iubetur in libro scribere, et memorie tradere, que Dominus uentura prenuntiet. Ex quo manifestum est, nequaquam uicinum tempus esse uaticinii, sed multa post tempora hec explenda, quando Isrel et Iuda reuersuri sunt in terram suam, et implendum illud quod Ezechiel prophetauit: duas uirgas sibi pariter copulandas, et imperaturum  Dauid regem, de quo scribit: Et seruus meus Dauid rex super eos, et pastor unus erit omnium eorum . Si quid igitur in illa prophetia diximus, etiam in presenti loco intelligendum est, presertim cum eadem, et eo tempore Ezechiel in Babylone, et Ieremias in Ierusalem prophetauerint.

 Et hec uerba, que locutus est Dominus ad Isrel et ad Iudam, quoniam hec dicit Dominus: uocem terroris  audiuimus, formido, et non est pax. Interrogate et uidete si generat masculus. Quare ergo uidi omnis uiri manum super lumbos suos quasi parientis [uulg. parturientis], et conuerse sunt uniuerse facies in auruginem? Primum tristia annuntiantur, ut post malorum magnitudinem,  leta succedant. Gratior quippe sanitas est egrotatione depulsa; et doloris magnitudo in magnitudinem uertitur gaudiorum. Quod autem dicit, hoc est, tantus erit timor, tantaque formido, ut fugata pace, bellis et sanguine omnia compleantur, et uiros quoque  muliebris timor obtineat: manusque nequaquam ad arma, sed ad renes tenendos conferant, quasi si mulier pariens ilia lumbosque contineat. Unde et cunctorum facies uertentur in auruginem, pauorem cordis, uultus pallore testantes. Quidam hunc locum secundum tropologiam sic interpretantur, ut putent illud testimonium: A timore, tuo, Domine, concepimus, et parturiuimus, et peperimus: spiritum salutis tue fecimus super terram  , et illud Apostolicum in quo dicit: Filioli mei, quos iterum parturio, donec Christus formetur in uobis , huic exemplo comparari: quod manifestum est non ad terrorem, sed ad gaudium pertinere, cum presens Scriptura uastationis Isrel, et ruine tempus significet.

 ue quia magna dies illa, nec est similis eius, tempusque tribulationis est Iacob, et ex ipso saluabitur. Predicit tempus miserie, 1054 ut inferat  tempus gaudii. Cum, inquit, tanta precesserint mala, ut dolor uirorum omnium dolori parturientis femine comparetur: tamen tempus tribulationis Iacob, hoc est, populi Dei mutabitur in prospera; et ex ipso quoque saluabitur, subauditur tempore, de quo sermo processerat. Iacob autem duodecim tribus intellige, que nequaquam sub Zorobabel, ut nonnulli falso putant; sed de Euangelica uocatione saluate sunt.

 Et erit in die illa, ait Dominus exercituum, conteram iugum eius de collo tuo, et uincula illius disrumpam: et non dominabuntur eis [uulg. ei] amplius alieni, sed seruient  Domino Deo suo, et Dauid regi suo, quem suscitabo eis. Iste est Dauid, cuius et Euangelium meminit ,  daturum se nobis, ut sine timore de manu inimicorum nostrorum liberati, seruiamus illi; in sanctitate et iustitia coram ipso omnibus diebus nostris. Quomodo enim primus Adam, et secundus Adam scribuntur iuxta corporis ueritatem; sic et Dauid Dominus atque Saluator: quia iuxta carnem ex Dauid, totum in eo sancta Maria conferente, quidquid fuit ex stirpe Dauid, et habente originem atque conceptum de Spiritu sancto. Quodque ait: Conteram iugum eius de collo tuo, et uincula illius disrumpam, non dubium, quin sub typo Nabuchodonosor de diabolo sentiendum sit.

 Tu ergo ne timeas, serue meus Iacob, ait Dominus; neque paueas, Isrel. Quia ecce ego saluum te faciam de terra longinqua, et semen tuum  de terra captiuitatis eorum; et reuertetur Iacob, et requiescet, et cunctis affluent bonis, et non erit quem formidet: quoniam tecum ego sum, ait Dominus, ut saluem te. Faciam enim consummationem in cunctis gentibus, in quibus dispersi te. Te autem non faciam in consummationem: sed castigabo  te in iudicio, ut non tibi uidearis innoxius . Hec in Septuaginta non habetur, et in plerisque codicibus uulgate editionis sub asteriscis de Theodotione addita est. Pollicetur autem sermo diuinus, et familiariter [Al. familiarem] uocat seruum suum Iacob, et Isrel, sicut Abraham, Isaac, et Iacob uocantur serui Dei ;  ut due et decem tribus, id est, duodecim sciant se de terra longinqua esse saluandas, et soluendam captiuitatem, reddendamque pacem, et omni eas replendas abundantia, iuxta illud quod in psalmo dicitur: Fiat 1055 pax in uirtute tua, et abundantia in turribus tuis . Hoc autem erit, quia presentia Domini perfruentur, quando et gentes aduersarie, que eos ceperant, disperibunt, et isti liberabuntur ex gentibus. Docetque eos nequaquam  pene, sed eruditioni traditos, ut iudicarentur quasi proprii, et non perderentur quasi alieni. Qui enim non credit, iam iudicatus est , hoc est, preiudicatus in interitum. Quod autem intulit: Ut non tibi uidearis innoxius, siue iuxta Symmachum, et mundans non mundabo te; uel iuxta Aquilam, cum te erudiero per iudicium, nequaquam innocentem faciam, illud significat, quod omnis mundus [Al. immundus] indigeat misericordia Dei, et nullus, quamuis sanctus sit, securus pergat ad iudicem: contra nouam ex ueteri heresim, que putat in isto seculo, et in ista carne mortali, antequam corruptiuum hoc induat incorruptionem, et mortale induat immortalitatem, perfectionem esse in quoquam, et omnes simul iustum posse implere uirtutes.

  Quia hec dicit Dominus, insanabilis fractura tua, pessima plaga tua. Non est qui iudicet iudicium tuum ad alligandum, curationum utilitas non est tibi. Omnes amatores tui obliti sunt tui, te non querent. Plaga enim inimici percussi te, castigatione crudeli  propter multitudinem iniquitatis tue, dura facta sunt  peccata tua. Quid clamas [a 1Kb] super contritione tua? Insanabilis est dolor tuus, propter multitudinem iniquitatis tue, et propter dura peccata tua feci hec tibi. Quasi ad speciosam mulierem loquitur, cui supra dixerat: Castigabo te in iudicio, ut non tibi uidearis innoxius, siue innoxia; et per metaphoram [Al. additur loquitur] ad Ierusalem, quod Dei iudicio pessime uulnerata sit, et nequaquam alio, nisi ipso qui  percusserat, possit curante sanari. Non est, ait Dominus, qui iudicet iudicium tuum: nec altissimo uulneri ualeat cutem cicatricis obducere. Quocumque te conuerteris, utilitas non est tibi, quia offendisti eum qui uerus, et solus est medicus. Omnes amatores tui obliti sunt tui, uel sacerdotes, uel principes, aut certe Angelorum presidia, quibus priusquam offenderes Dominum, uallabaris. Te non querent, facientes contra Apostolum, qui querebant credentes, et non ea que erant credentium . Plaga enim inimici percussi te, castigatione crudeli. Aliter amicus, aliter inimicus percutit: aliter 1056 pater, aliter hostis. Ille cedit ut corrigat, iste percutit ut occidat . Unde et Propheta lacrymabiliter dicit: Domine, ne in furore tuo arguas  me, neque in ira tua corripias me . Hoc autem factum est, quia propter multitudinem iniquitatis tue, dura facta sunt peccata tua. Quodque sequitur: Quid clamas super contritione tua? insanabilis est dolor tuus propter multitudinem iniquitatis  tue, in Septuaginta non habetur; uidelicet [b 1Kb] quia secundo dicitur, propter multitudinem iniquitatis tue, et dura peccata tua; et qui scribebant a principio, additum putauerunt. Et est sensus: Ut inimici te plaga percuterem, et cederem castigatione crudeli, fecit multitudo iniquitatis tue, et dura peccata tua, que sanari non poterant, nisi mordacissimo puluere, et ardenti cauterio, et ferro acutissimo, quo putridas carnes, et insanabiles amputarem. Et tamen propter multitudinem iniquitatis tue, et dura peccata tua, feci hec tibi, non mea uoluntate, sed medicine ratione cogente.

 Propterea omnes, qui comedunt te, deuorabuntur: et uniuersi hostes tui in captiuitatem ducentur: et qui te uastant, uastabuntur: cunctosque  predatores tuos dabo in predam. Obducam enim cicatricem tibi, et a uulneribus tuis sanabo te, dicit Dominus. Quia eiectam  uocauerunt te Sion. Hec est que non habebat requirentem. Et sub Zorobabel hec facta cognoscimus, quando Assyrios, hoc est, Niniuen uastauere Babylonii atque Chaldei, et rursum Babylonios et Chaldeos Medi Perseque ceperunt, et Babylon destructa est. Tunc Sion cepit habere Dominum requirentem, et obducta est cicatrix uulneribus illius, et sanata est a plagis suis, quod plenius atque perfectius completur [Al. complebitur] in Christo.

 Hec dicit Dominus: Ecce ego conuertam conuersionem tabernaculorum Iacob: et tectis  eorum [uulg. eius] miserebor.  Et edificabitur ciuitas in excelso suo, et Templum iuxta ordinem suum fundabitur. Et egredietur de eis laus, uoxque ludentium. Et multiplicabo eos, et non minuentur. . Et erunt, inquit, filii eius sicut a principio, et cetus eius coram me permanebit, et uisitabo aduersum omnes qui tribulant eum. Et erit dux eius ex eo, et princeps de medio eius producetur. Et applicabo eum, 1057 et accedet ad me. Quis enim iste est qui applicet cor suum, ut appropinquet mihi, ait Dominus?  Et eritis mihi in populum, et ego ero uobis in Deum. Quorum typus precessit in Zorobabel et Ezra, quando reuersus est populus, et cepta est edificari ciuitas in excelso suo, Templique  obseruari religio, et cetera que ipsius Ezre uolumine continentur. Plenius autem atque perfectius in Domino Saluatore, Apostolisque completum est, quando edificata est ciuitas in excelso suo, de qua scriptum est: Non potest abscondi ciuitas que in  monte sita est : et Templum iuxta ordinem suum ceremoniasque fundatum, ut quidquid in priori populo fiebat carnaliter, in Ecclesia spiritualiter compleretur. Tunc egressa est laus siue gratiarum actio. Hoc enim significat THODA , ut omnes Apostoli dicerent: Gratia uobis et pax . uoxque ludentium, non illo ludo, quo manducauit populus et bibit et surrexit ut luderet ; sed eo quo coram Arca Domini lusit Dauid . Et multiplicati sunt et non imminuti, ut totus orbis crederet in Dominum Saluatorem: et glorificati sunt, ut impleretur quod scriptum est: Gloriosa dicta sunt de te, ciuitas Dei . Fueruntque filii eius, hoc est, Apostoli sicut fuerunt a principio, Abraham, et Isaac, et Iacob,  principes generis Isrelitici. Tunc uisitauit Dominus aduersum omnes qui tribulauerunt populum Dei, aduersarias uidelicet potestates. Et fuit dux eius ex eo: haud dubium quin Dominus et Saluator secundum carnem ex genere Isrel, et princeps de medio eius productus est. Applicauit eum Pater ad se, et accessit ad eum, ut diceret Filius: Ego in Patre, et Pater in me : quia nullus potest sic cor suum applicare Deo, nec ita ut Filius Patri esse coniunctus. Quodque dicit iuxta [a 1Kb] Septuaginta: Et eritis mihi in populum, et ego ero uobis in Deum, cernimus opere completum ex parte in Isrel, et ex toto in gentium multitudine.

 Ecce turbo Domini furor egrediens, et procella ruens, in capite impiorum conquiescet. Non  auertet iram indignationis Dominus, donec faciat et compleat cogitationem cordis sui, 1058 in nouissimo dierum intelligetis ea. Turbo furoris Domini et procella ruens atque tempestas requiescet in capite eorum, uel demonum, uel eorum qui Dei filium blasphemauerunt: et non auertet iram indignationis sue, donec faciat et compleat cogitationem cordis sui; et circumdetur exercitu Ierusalem, et penitus deleatur. Quomodo autem artifex non potest intelligi nisi opere completo; nec medicine industria, nisi postquam fuerit sanitas consecuta: ita cum euersio fuerit Ierusalem, et prioris populi abiectio, tunc intelligent credentes, quod repulsio Iudeorum, nostre salutis occasio sit.

 In tempore illo dicit Dominus,  ero Deus uniuersis cognationibus Isrel  et ipsi erunt mihi in populum. Nisi cogitatio Domini fuerit impleta, et furor eius requieuerit super impiorum caput, uniuersitatis Dominus cognationibus Isrel Deus esse non poterit. Hoc autem dicit reliquiis, que salue facte sunt. Quod si opponitur nobis id, quod dictum est: Ero Deus generi Isrel, siue uniuersis cognationibus Isrel, assumamus  exemplum: Si filii essetis Abrahe, faceretis opera patris uestri . Et Apostolus scribit: uidete Isrel secundum carnem . Ex quo docet esse alium Isrel secundum spiritum. Ille igitur Isrel est, qui mente cernit Deum, siue rectissimus Domini est, et huiuscemodi Isrel erit populus Dei.

 Hec dicit Dominus: Inuenit gratiam in deserto populus qui remanserat gladio, uadat ad requiem suam Isrel. LXX: Sic dicit Dominus: Inueni calidum in deserto cum his, qui perierant gladio. Ite et nolite interficere Isrel. Ridicule Latini codices in hoc loco ambiguitate uerbi Greci, pro calido, lupinos interpretati sunt: Grecum enim utrumque significat, quod et ipsum non habetur in Hebreo. Est enim scriptum HEN [Figure: [Hebrew Text] 1Kb] , quod Aquila, Symmachus,  et Theodotio , hoc est gratiam interpretati sunt. Soli Septuaginta posuerunt calidum, putantes ultimam litteram MEM esse. Si enim legamus HEN per litteram NUN, gratia dicitur, si per MEM, calor interpretatur. Est autem sensus iuxta Hebraicum: Populus Iudeorum, 1059 qui Romano remanserat gladio; uel certe iram furoris Domini potuerat euitare [Al. euadere], inuenit gratiam in deserto gentium; ut intra turbam nationum in Ecclesia saluetur, unde et uadet et inueniet requiem suam Isrel, quam semper sperauerat, quam ei Prophetarum promiserant uaticinia. Porro iuxta LXX hec intelligentia est: Dominus inuenit calidos, atque uiuentes Apostolos, et socios eorum in deserto gentium, inter eos qui infidelitate sua interfecti fuerant, nec  habebant calorem uite. Unde precipitur Angelis, et his qui in ministerio Dei sunt, ne omnes interficiant, ne Isrel penitus deleatur, diciturque eis: Ite, et nolite interficere Isrel; sint alioqui [Al. aliqui] qui uiuant, sint qui caleant ardore fidei, sint qui frigus infidelitatis et mortis effugiant, quos Dominus inueniat in deserto.

 Longe Dominus apparuit mihi : et in caritate perpetua dilexi te: ideo attraxi te miserans. Rursumque edificabo te, et edificaberis, uirgo Isrel: adhuc ornaberis [Al. coronaberis] tympanis tuis  et egredieris in choro ludentium: adhuc plantabis uineas in montibus Samarie: [b 1Kb] plantate plantaria, et uindemiate: erit enim dies, in qua clamabunt custodes in monte Ephraim:  Surgite et ascendamus in Sion ad Dominum Deum nostrum. Quia offenderat Isrel Dominum, et dixerat: Non habemus regem nisi Cesarem . Et: uenite et interficiamus eum, et nostra erit hereditas ; et longe recesserat a Deo: propterea Dominus post multum tempus apparuit ei, non tempore Zorobabel et Ezre, postquam rursum capti sunt, sed in caritate perpetua dilexit eum que nullo  fine delebitur. Et attraxit eum miserans. Nequaquam enim merito, sed clementia saluatus est. Rursumque ait: Aedificabo te, et edificaberis, uirgo Isrel. Hoc proprie intelligamus in Ecclesia. Delirant enim qui auream atque gemmatam suspirant Ierusalem, suam auaritiam in mysterio urbis Domini consecrantes. Adhuc ornaberis tympanis tuis, ut canas Domino in Ecclesiis, omni in te malorum operum carne consumpta. Et egredieris in choro ludentium cum gentium turbis, plantabis uineas in montibus Samarie. Nequaquam in uallibus et humilibus locis; sed in montibus Samarie, qui post captiuitatem populi Isrel ab alienigenis possessi sunt, quibus dicitur: Plantate plantaria, et uindemiate. Tunc fuit 1060 dies Domini, in qua clamauerunt custodes Apostoli  uidelicet, et apostolici uiri in monte Samarie, et in monte Ephraim, quorum alterum custodiam, alterum ubertatem sonat. Quid uero dicunt custodes Samarie, immo quid clamant in monte Ephraim? Surgite qui iacetis, humilia relinquite, uictimarum hostias spernite. Sacrificium Domino spiritus contribulatus . Ascendamus in Sion, hoc est, in Ecclesiam, ubi est speculatio et intuitus Dei. Cumque fuerimus in Sion, immo ascenderimus [a 1Kb] ad eam, ascendamus pariter ad Dominum Deum nostrum.

 Quia hec dicit Dominus: Exsultate in letitia Iacob, et hinnite contra caput gentium: personate, canite [b 1Kb] , et dicite: Saluum fac, Domine, populum tuum, reliquias Isrel. Significanter non totus saluatur Isrel, sed reliquie Isrel, precipiente Domino  atque dicente: Exsultate in letitia, qui estis de Iacob, et hinnite, ad caput gentium referentes cuncta, quia cauda quondam uersa est in caput. Personate, canite, et dicite. Quid est illud quod iubentur dicere? Saluum fac, Domine, populum tuum. Quem populum? Utique reliquias Isrel, que secundum electionem salue facte sunt. De quibus et Paulus assumens testimonium Isaie loquitur: Nisi Dominus sabaoth reliquisset nobis semen, sicut Sodoma facti essemus, et sicut Gomorrha similes fuissemus .

 Ecce ego adducam eos de terra Aquilonis, et congregabo eos ab extremis terre. Quod sequitur: In solemnitate Phase, et generabit filios multos, in Hebraico non habetur, sed in Septuaginta tantum legitur, pro quo apud Hebreos scriptum  est:

Inter quos erunt cecus, et claudus, et pregnans, et pariens simul: Ecclesia magna reuertentium huc. Congregantur reliquie populi Isrel per Apostolos, et apostolicos uiros, de quibus supra legimus: Clamabunt custodes in monte, et quibus precipitur: Personate, canite, et dicite, ut salue fiant reliquie Isrel. Ipse quoque Dominus pollicetur se reducturum eos de terra Aquilonis, qui est uentus durissimus,  nomine autem dexter uocatur, de incredulitate, de frigore Dominice caritatis; et congregare eos ab extremis terre, non in alio tempore, sed in solemnitate Phase, hoc est, feriis Dominice passionis: quando crucifixus Dominus est, impletumque illud quod ipse in Euangelio repromisit. 1061 Cum exaltatus fuero a terra, omnia traham ad me . Tunc generauit multum populum, ut illud impleretur Isaie: Quia nata est genus [c 9Kb] semel . Uno enim die tria millia, altero quinque millia hominum crediderunt . Quodque in Hebraico scribitur: Inter quos erunt cecus et claudus, et pregnans, et pariens simul, ecclesia magna reuertentium huc: quamquam et iuxta litteram impletum sit, quod ceci uiderint,  claudi ambulauerint: tamen melius iuxta anagogen intelligi potest, quod qui prius erant ceci perfidia, postea crediderint Saluatori; et qui claudi, quibus quondam loquebatur Elias: Usquequo claudicatis utroque pede ? postea ambulauerint [Al. uiderint]. Et: Populus qui sedebat in tenebris et umbra mortis, magnum lumen aspexerit ; claudique cucurrerint, et pregnans pepererit filios, Ecclesiam magnam reuertentium ad fidem. Iudei putant hoc esse completum, quando sub Ezra post diem Phase egressi sunt de Babylone ut reuerterentur Ierusalem, in quo typus fuit, et non ueritas. Neque enim in illo tempore uniuersa, que legimus et lecturi sumus, fuisse completa poterunt [Al. poterant] approbare.

  In fletu uenient : et in [d 1Kb] misericordia reducam eos, et adducam eos per torrentes aquarum in uia recta, et non impingent  in ea. Quia factus sum Isrel pater, et Ephraim primogenitus meus est. Si iuxta Hebraicum legerimus, in fletu uenient: hoc enim indicat IABU ; dicemus quod interdum, et nimii gaudii fletus indicium sit, iuxta illud: Lacrymor gaudio. Sin autem iuxta Septuaginta qui dixerunt: In fletu egredietur, et in misericordia, siue in consolationem reducam eos, illum sensu ponemus, qui et in psalmis dicitur: Euntes ibant et flebant, mittentes semina sua: uenientes autem uenient cum exsultatione, portantes manipulos suos . Fleuerunt enim, quando captiui ducti sunt: et consolationem maximam  receperunt, quando misericordia Domini sunt reducti. Et adduxit eos Dominus per apostolos, et apostolicos uiros, plenos aquarum et largissimi fluminis, in uia recta [Al. recte], uidelicet fidei, non in perfidia Iudeorum. Et non, inquit, impingent in ea, quia ceci esse cessarunt, quibus quondam dictum est: Si ceci essetis, non haberetis peccatum. Nunc uero quia dicitis: uidemus, peccatum uestrum manet . Possumus uiam 1062 rectam,  et Christum intelligere, in qua quicumque ambulauerit, non impinget . Factus sum, ait, Isrel pater, qui reductus est, et Ephraim primogenitus meus est. Ubi enim quondam abundauit peccatum, superabundauit gratia. Ephraim autem in typo esse populi de gentibus congregati, Scriptura testatur. Fuit enim posterior filius Ioseph, et surripuit primogenita Manasse, qui natura primitiuus erat ; sed in mysterio crucis decussatis manibus, qui stabat ad sinistram Iacob, dextre manus eius suscepit benedictionem. Et qui steterat ad dexteram, sinistra benedictus, in secundum redactus est gradum. Et quomodo Iacob Esau, sic Ephraim Manasse rapuit primogenita. Omnisque populus decem tribuum uocatus est Ephraim, quia Ieroboam  filius Nabath, ex hac tribu regnum primus obtinuit in Samaria .

 Audite uerbum Domini, gentes, et annuntiate in insulis que procul sunt, et dicite: Qui dispersit Isrel, congregabit eum, et custodiet eum sicut pastor gregem suum, quia redemit Dominus Iacob, et liberauit [uulg. redimet et liberabit] eum de manu potentioris . Et uenient, et laudabunt in monte Sion, et confluent ad bona Domini super frumento, et uino, et oleo, et fetu pecorum, et armentorum. Eritque anima eorum quasi hortus irriguus , et ultra non esurient. Tunc letabitur uirgo in choro  et iuuenes et senes simul, et conuertam luctum eorum in gaudium, et consolabor eos, et letificabo a  dolore suo. Et inebriabo animam sacerdotum pinguedine  et populus meus bonis meis adimplebitur, ait Dominus. Perspicue uocatio gentium demonstratur, Scriptura dicente: Audite uerbum Domini, gentes, et annuntiate in insulis que procul sunt, et dicite. Quid annuntiant insulis que procul site sunt? Quod Dominus, qui dispersit Isrel, ipse congregabit eum. Nequaquam ergo ut dispergerentur, potentie fuit aduersariorum, sed Domini uoluntatis. Et custodiet eum sicut pastor gregem suum. Pastor enim bonus ponit animam suam pro ouibus suis . Quia redemit Dominus Iacob, pretio sanguinis sui, et liberauit eum de manu potentioris, siue fortioris. Per que ostenduntur fortiores aduersarie potestates natura fragilitatis humane.  Et quantum in utrisque uirium est, illas fortiores esse natura, sed 1063 nos fortiores fide, si tamen mereamur liberari ab eo, qui potest alligare fortem, et domum eius diripere. Et uenient, inquit, haud dubium quin liberati de manu potentium, et laudabunt liberatorem suum in monte Sion, hoc est, in Ecclesia, et confluent ad bona Domini, rerum omnium abundantiam, que non in frugibus, et cibis carnis istius, sed in uirtutum uarietate sentitur. Super frumento, inquit, et uino, et oleo, de quo conficitur panis Domini, et sanguinis eius impletur typus, et benedictio sanctificationis ostenditur, dicente  Scriptura: Unxit te Deus, Deus tuus oleo letitie pre consortibus tuis . Et fetu pecorum, qui in Ecclesiasimplices sunt, et armentorum, que cornuta sunt, et aduersarios uentilant. Ut autem sciamus benedictiones has nequaquam ad corpus, sed ad animam pertinere, sequitur: Eritque anima eorum quasi hortus irriguus, siue quasi lignum fructiferum, quod plantatum est secus decursus aquarum, et paradisus Domini in deliciis . Et ultra, ait, non esurient. Nequaquam ea esurie, de qua scriptum est: Beati qui esuriunt, et sitiunt iustitiam ; sed ea que saturitate mutatur, et rerum omnium excludit penuriam. Tunc letabitur uirgo in choro, de qua scribit Apostolus: Despondi enim uos uni uiro uirginem castam exhibere Christo .  Et iuuenes, ad quos loquitur Ioannes: Scribo uobis, iuuenes, quoniam uicistis malignum: Et senes, ad quos idem mystico sermone testatur: Scribo uobis, patres, quoniam cognouistis eum, qui ab initio est . Et conuertam, inquit, luctum eorum in gaudium, ut quos terruerat crux, letificet resurrectio. Et consolabor eos, et letificabo a dolore suo, iuxta illud quod Dominus loquitur: Beati lugentes, quoniam ipsi consolabuntur. Et inebriabo animam Sacerdotum, qui habent scientiam Dei, de quorum ore interrogant legem Domini, qui credunt in eum, ad quem Propheta canit: Tu es sacerdos in eternum secundum ordinem Melchisedech . Quod autem sequitur iuxta Septuaginta: Filiorum Leui, in Hebraico non habetur. Et perspicuum est, nequaquam  id dici de his sacerdotibus qui sunt filii Leui, sed de his, in quorum typum precessit Melchisedech. Ebrietas autem sacerdotum et in Apostolis comprobatur, quando feruebant fide, et musto pleni dicebantur . Unde et locus, in quo comprehensus 1064 Dominus est, uocatur Gethsemani , quod in lingua nostra uallem pinguedinis sonat. Cumque sacerdotes pingues fuerint doctrina Domini, et inebriati in conuiuio Ioseph dixerint: Calix tuus inebrians quam preclarus est ! tunc erit et hoc quod nunc Dominus pollicetur: Et populus meus bonis meis adimplebitur . Que omnia nunc ex parte tribuuntur: tunc autem dabuntur in pleno, quando uiderimus facie ad faciem, et corpus humilitatis  nostre fuerit resurrectionis gloria commutatum.

 Hec dicit Dominus: uox in excelso audita est lamentationis, fletus et luctus, Rachel [a 12Kb] plorantis filios suos, et noluit [uulg. nolentis] consolari super filiis suis [uulg. eis], quia non sunt. LXX: Sic dicit Dominus: uox in Rama audita est, lamentatio et fletus, et luctus, Rachel plorantis filios suos, et noluit conquiescere, quia non sunt. Nec iuxta Hebraicum, nec iuxta Septuaginta, Mattheus sumpsit testimonium. Legimus enim in eo post descriptionem infantium necis: Tunc impletum est, quod dictum  est per Ieremiam prophetam dicentem: uox in Rama audita est, ploratus et ululatus multus: Rachel, flentis [Al. plorans] filios suos, et noluit consolari, quia non sunt . Ex quo perspicuum est, Euangelistas et Apostolos, nequaquam ex Hebreo interpretationem alicuius secutos; sed quasi Hebreos ex Hebreis, quod legebant Hebraice, suis sermonibus expressisse. Rachel mater Ioseph, cum ueniret Bethleem, subito partus dolore correpta, peperit filium, quem obstetrix, quia moriebatur pariens, uocauit Benoni, hoc est, filius doloris mei. Pater autem Iacob mutauit uocabulum, et appellauit eum Beniamin, hoc est, filius dextre . Queritur itaque, quomodo Mattheus euangelista testimonium Prophete ad interfectionem  transtulerit paruulorum: cum perspicue de decem tribubus scriptum sit, quarum princeps [a 1Kb] non fuit Ephratha, et nequaquam sit in tribu Ephraim, sed in tribu Iuda: ipsa est enim, et Bethleem . Unde et nomina utriusque concordant. Bethleem uocatur domus panis. Ephrata, , quam nos ubertatem possumus dicere. Quia igitur Rachel in Ephrata, hoc est, in Bethleem condita est, sicut et Scriptura sancta, et titulus sepulcri eius hodieque testantur, flere dicitur pueros, qui iuxta se, et in suis regionibus interfecti sunt. Quidam Iudeorum 1065 hunc locum sic interpretantur, quod capta Ierusalem sub uespasiano, per hanc uiam Gazam, et Alexandriam infinita millia captiuorum Romam directa sint. Alii uero, quod ultima  captiuitate sub Adriano, quando et urbs Ierusalem subuersa est, innumerabilis populus diuerse etatis, et utriusque sexus in mercato Terebinthi uenumdatus sit. Et idcirco exsecrabile esse Iudeis mercatum [b 44Kb] celeberrimum uisere. Dicant illi quod uolunt, nos recte testimonium sumpsisse dicemus Euangelistam Mattheum, pro loco in quo Rachel condita est, ut uicinarum in circuitu uillarum filios quasi suos fleuerit.

 Hec dicit Dominus: Quiescat uox tua a ploratu, et oculi tui a lacrymis: quia est merces operi tuo, ait Dominus. Et reuertentur de terra inimici  et erit [uulg. est] spes nouissimis tuis, ait Dominus: et reuertentur filii ad terminos suos. Hoc iuxta litteram necdum factum est, neque enim  decem tribus, que in ciuitatibus Medorum exsulant, atque Persarum, reuersas in terram Iudeam legimus: sed iuxta spiritum, et in passione Domini completum est, et hucusque completur: quando de toto orbe saluatur Isrel, et Rachel dicitur: Quiescat uox tua a ploratu, et oculi tui a lacrymis. Et est sensus: Plorare desiste, priora enim opera tua respexit Dominus: Et reuertentur filii tui de terra inimici, ne  presenti dolore tenearis. Est enim spes nouissimis tuis, ait Dominus. Et reuertentur filii tui ad terminos suos, quos habuerunt patres eorum Abraham, Isaac, et Iacob. Melius autem de paruulis intelligimus, quod mercedem habeant effusi sanguinis pro Christo: et pro terra Herodis inimici, teneant regna celorum: et reuersuri sint in sedem pristinam, quando pro corpore humilitatis, corpus receperint gloriosum. Ista est spes nouissima, quando iusti fulgebunt sicut sol , et infantes quondam paruuli, atque lactentes, absque etatum incremento, et iniuriis ac labore corporeo resurgent in uirum perfectum, in mensuram plenitudinis Christi .

 Audiens audiui Ephraim transmigrantem ; castigasti me, et eruditus  sum sicut iuuencus indomitus ; conuerte me, et conuertar; quia tu Dominus Deus meus. Postquam enim conuertisti me  egi penitentiam. Et postquam [d 1Kb] cognoui , percussi femur meum , confusus sum, et erubui , quoniam sustinui opprobrium adolescentie mee. Loquitur Deus, quod Ephraim dicentem audierit, et lamentantem. Nulli autem dubium, quin decem tribus significet, quibus primus imperauit Ieroboam filius Nabath, qui et uitulos aureos fecit in Dan et Bethel, ut hoc populus errore seductus, Deum Isrel colere et adorare desisteret. Castigasti me, inquit, et castigatus sum. Omnis correptio proficit in salutem, que ad presens  uidetur esse tristitie; et postea fructus affert pacificos. Quodque ait: Quasi iuuencus indomitus, siue sicut uitulus, et non didici, hoc significat, quod multo labore atque uerberibus eruditus sit, ut ad penitentiam conuerteretur, et non profecerit. Conuerte, inquit, me, et conuertar. Ergo idipsum quod agimus penitentiam, nisi Dei nitamur auxilio, implere non possumus. Postquam enim conuerteris me, et ad te conuersus fuero, tunc cognoscam, quia tu Dominus Deus meus es, et nequaquam errores mei atque peccata interficient me. Et postquam conuertisti me, egi penitentiam. uide quantum sit auxilium Dei, et quam fragilis humana conditio: ut hoc ipsum, quod agimus penitentiam, nisi nos Dominus ante conuerterit, nequaquam implere ualeamus. Et postquam,  inquit, ostendisti mihi, uel ipsam penitentiam, uel tui notitiam, siue cognoui te, percussi femur meum. Quod dolentis et plangentis, et super errore pristino plorantis indicium est, ut femur manu percutiat, et stultum se ante fuisse fateatur. Confusus, inquit, sum, et erubui, siue ex die confusionis. Quod enim tempus non est confusionis nostre, si recordemur antiqua peccata, et omnium, que male egimus  capiamus memoriam? Quodque dixere LXX, et ostendi te, significat, quod postquam ingemuit, et sua delicta cognouit, tunc in tantum profectum uenerit, ut etiam aliis ignorantibus Deum ostenderit, iuxta id quod Dauid penitens 1067 loquitur: Docebo iniquos uias tuas, et impii ad te conuertentur . Et quod dicit: Quoniam sustinui opprobrium adolescentie mee, per etatis ignorantiam peccasse se dicit, ut facilius ueniam consequatur, iuxta illud quod Dauid canit: Delicta iuuentutis mee, et ignorantias meas ne memineris . Unde et in consequentibus Deus paruulum eum uocat et deliciis affluentem. Hoc autem dicit propter diuitiarum magnitudinem et terre fertilitatem, qua Ephraim tribus usque hodie luxuriat.

  Si filius honorabilis  mihi Ephraim: si puer delicatus, quia ex quo locutus sum de eo , recordans [A uulg. abest recordans] recordabor eius adhuc: idcirco conturbata sunt uiscera mea super eo: miserans miserebor eius, ait Dominus. Penitentiam agente Ephraim, et dicente: In principio erudisti me, et eruditus sum quasi iuuencus indomitus; et in fine: Quoniam sustinuisti opprobrium adolescentie mee; respondit Dominus, et plena ad se mente conuersum, tali sustentat oraculo: Filius dilectus mihi Ephraim , quem in tantum dilexi ab initio, ut fratri preferrem Manasse. Filius honorabilis, qui contra nature ordinem, honorem primogeniti Domini dignatione suscepit. Puer delicatus, de quo  scribitur: Filii Ephraim intendentes et mittentes arcum, conuersi sunt in die belli . Contra quem et ad quem, totus Osee liber est prophete, cui benedixit Iacob. Delicias autem in hoc loco iuxta illud accipiamus, quod in psalmo dicitur: Delectare in Domino, et dabit tibi petitiones cordis tui . Pro quo in Greco, et in Hebraico habetur, deliciis afflue. Unde et paradisus in Eden, deliciarum paradisus appellatur. Quia, inquit, fuerunt uerba mea in eo, recordatione memor ero eius adhuc. Ne putaretur gratuita benedictio, et ex indulgentia potius largitoris, quam merito eius, in quem conferebatur, esse collata, ideo ait: Recordabor eius, quia uerba mea fuerunt in eo. Non in ore eius, non in labiis, sed in imo cordis affectu. Propter  quam causam et conturbata sunt uiscera mea super eo. Cui loquitur et per Osee: Quid tibi faciam, Ephraim? quid tibi faciam, Isrel? quasi Adamam ponam te, et quasi Seboim . Conuersum est in me cor meum: conturbata sunt uiscera mea. Non faciam furorem ire mee, et non disperdam Ephraim. Miserans miserebor 1068 eius, ait Dominus. Fuerunt quidem sermones mei in eo, et omnia mandata mea auido suscepit animo, et in suo corde seruauit: sed tamen miserans miserebor eius, ait Dominus, ut ostenderet omnem hominum iustitiam indigere misericordia Dei.

  Statue [a 16Kb] tibi speculas, pone tibi amaritudines: dirige cor tuum in uiam directam in qua ambulasti. Reuertere, uirgo Isrel, reuertere ad ciuitates tuas istas. Usquequo deliciis dissolueris, filia uaga? quia creauit Dominus nouum super terram: femina circumdabit uirum. LXX: Statue tibi speculatores: fac penam: da cor tuum in humeros tuos: uiam in qua ambulasti. Reuertere, uirgo Isrel, reuertere in ciuitates tuas lugens. Usquequo conuerteris, filia despecta? quoniam creauit te Dominus salute in plantationem nouam: in salute tua circuibunt homines. Ubi nos diximus, usquequo deliciis dissolueris, Symmachus posuit, Usquequo demergeris in profundum? Utramque autem editionem ex toto posui, ut caput obscurissimum, et Ecclesie continens sacramenta,  a Septuaginta  aut ignoratum, aut omissum ostenderem. uerbum Hebraicum SIONIM , uel in speculatores, uel in speculas uertitur; ut Aquila, et Symmachus interpretati sunt. Unde miror, quid sibi uoluerit uulgata editio, ut pro SIONIM, hoc est, pro speculatoribus, Sion poneret, turbaretque lectoris intelligentiam, quo putaret post Ephraim ad Sion, et ad tribum Iuda repente Dei factum esse sermonem, cum perpetua oratio sit Ephraim, cui supra locutus est: Audiens audiui Ephraim. Et: Filius honorabilis mihi Ephraim, siue puer delicatus, cui et nunc loquitur: Statue tibi speculas, siue speculatores, qui tibi prenuntient aduenire tantam rerum omnium felicitatem. Quodque sequitur, amaritudines,  que Hebraice dicuntur THEMRURIM , pro quibus Symmachus interpretatus est, transmutationes, hoc indicat, quod flere debeat uel antiqua peccata, uel gaudii magnitudine, et tota ad Dominum mente conuerti, et ponere, siue dirigere cor suum in uiam, per quam profecta est, inde enim illam esse redituram. Quodque pro hoc dixere Septuaginta: Da cor tuum in humeros, illud significat, quod cogitationes debeat operibus iungere, siue humeros contemplari portantium se, de captiuitate 1069 reducentium. Quod Isaias plenius exsequitur in camelis, et curribus ac basternis eos asserens reducendos . Reuertere, inquit, uirgo Isrel, reuertere ad ciuitates tuas, quas captiuus deseruisti: usquequo negligentia dissolueris, et profundo errore  uagaberis? Respice quid dicturus sum, et unde tibi tanta beatitudo exspectanda [Al. speranda] sit, diligenter attende. Audi quod numquam ante cognoueras. Nouam rem creauit Dominus super terram. Absque uiri semine, absque ullo coitu atque conceptu, femina circumdabit uirum gremio uteri sui, qui iuxta incrementa quidem etatis per uagitus, et infantiam proficere uidebitur sapientia et etate; sed perfectus uir in uentre femineo solitis mensibus continebitur. Unde Symmachus et Aquila iuxta nostram editionem interpretati sunt. Quid sibi autem in loco hoc uoluerit editio uulgata, possem dicere, et sensum  aliquem reperire, nisi de uerbis Dei humano sensu argumentari esset sacrilegum; Theodotio autem, et ipse uulgate editioni consentiens, interpretatus est: Creauit Dominus salutem nouam, in salute circuibit homo, singulare ponens pro plurali. Simulque et hoc notandum, quod natiuitas Saluatoris, atque conceptus Dei, creatio nuncupetur.

 Hec dicit Dominus exercituum, Deus Isrel: Adhuc dicent uerbum istud in terra Iuda, et in urbibus eius, cum conuertero captiuitatem eorum: benedicat tibi Dominus, pulchritudo iustitie, mons sanctus. Et habitabunt in eo Iudas, et omnes ciuitates eius simul, agricole et minantes greges. LXX: Sic dixit Dominus uirtutum, Deus Isrel: Adhuc dicent sermonem istum in terra Iuda, et in urbibus eius, quando  reduxero transmigrationem eius: benedictus Dominus super iustum montem sanctum eius, et qui habitant in terra Iudea, et in omni ciuitate eius, cum agricola, et eleuabitur in grege. Iuxta Hebraicum manifestum est, quod in reditu Isrel, et in terram suam captiuitate conuersa, habitent urbes Iuda, et dicatur eis per singula: Benedicat tibi Dominus, qui est uere pulchritudo iustitie, et mons sanctus, in quo qui habitauerit, nullas timebit insidias. Et habitabit absque iniquitate Iudas in ciuitatibus suis: eruntque agricole, et pecorum multitudo, quod ex parte uidetur sub Zorobabel et Ezra esse completum. Plenitudo autem uaticinii ad Christi tempora referatur: uel in primo aduentu, quando spiritualiter 1070 hec facta sunt; uel in secundo uniuersa complentur, iuxta  nos spiritualiter, iuxta Iudeos et nostros iudaizantes carnaliter. Porro iuxta Septuaginta hic sensus est: Adhuc sermo iste dicetur in terra Iuda, et in ciuitatibus eius, quando conuertero captiuitatem eius. Quid dicetur? Benedictus Dominus super iustum montem sanctum eius. Mons qui iustitie, et sanctitatis mereatur significationem accipere, nullus est alius, nisi Saluator. Ceterum stultum est, irrationalem et insensibilem montem errore Iudaico iustum et sanctum credere. Ipse est, de quo et in consequentibus scribitur: Et in omni ciuitate eius, subauditur Saluatoris: cum agricola, non dubium quin Dominum significet, de quo in Euangelio scriptum est: Ego sum uitis, uos palmites: Pater meus agricola . Unde et Apostolus loquitur: Dei agricultura estis:  Dei edificatio estis . Quodque sequitur: Et eleuabitur in grege, hoc ostendit, quod in singulis gregibus iustus, et sanctus, et agricola ipse Dominus eleuetur, et in seruis suis atque credentibus ad excelsa conscendat.

 Quia inebriaui animam lassam  et omnem animam esurientem saturaui : ideo [a 1Kb] expergefactus sum, et uidi: et somnus meus dulcis fuit mihi. Mutatio personarum facit obscuram intelligentiam Prophetarum. Dixerat Dominus, Adhuc dicent uerbum  istud in terra Iuda et in urbibus eius, cum conuertero captiuitatem eorum. Quid autem dicent? haud dubium quin hoc quod sequitur: Benedicat tibi Dominus, pulchritudo iustitie, mons sanctus, etc. Rursumque illis ista dicentibus respondit Dominus: Quia inebriaui animam lassam, siue sitientem, et omnem animam esurientem saturaui. Illoque ista dicente, respondit populus, qui de captiuitate uenerat: Ideo expergefactus sum, et uidi, et somnus meus dulcis fuit mihi. Quia Dominus inebriat animam lassam, siue sitientem, et dicit in Euangelio: Qui sitit, ueniat ad me, et bibat . Et: Qui credit in me, sicut dicit Scriptura, flumina de uentre eius fluent aque uiue . Et omnem animam esurientem satiat, atque sitientem. De qua siti et esurie idem in Euangelio  testatur: Beati qui esuriunt et sitiunt iustitiam: quoniam ipsi saturabuntur . Notandumque, quod ebrietas in hoc loco in bonam partem ponatur, de qua in Cantico dicitur: Comedite, amici, bibite, et inebriamini, karissimi . Qua ebrietate et Ioseph 1071 inebriatus est cum fratribus suis in meridie . Inebriati autem, atque saturati hi, qui lassi fuerant, atque esurierant, agunt gratias, respondentes: Expergefactus sum, et uidi Dominum, scilicet suscitantem atque dicentem: Surge, qui dormis, et eleuare a mortuis, et illuminabit te Christus . Et somnus, inquit, meus dulcis fuit mihi, ut imitarer Domini mei uerba dicentis: Ego dormiui, et soporatus sum, et exsurrexi, quoniam Dominus suscepit [Al. suscipiet me] .

  Ecce dies ueniunt, dicit Dominus, et seminabo domum Isrel, et domum Iuda semine hominum [uulg. hominis], et semine iumentorum. Et sicut uigilaui super eos, ut euellerem, et demolirer, et dissiparem, et disperderem, et affligerem: sic uigilabo super eos, ut edificem et plantem, ait Dominus. In diebus illis non dicent ultra, Patres comederunt uuam acerbam, et dentes filiorum [b 1Kb] obstupescent, sed unusquisque in iniquitate sua morietur. Omnis homo qui comederit uuam acerbam, obstupescent dentes eius. Domum et domum, id est, domum Isrel, et domum Iuda, in Septuaginta non habetur: sed tantum Isrel et Iudam, ut sit: et seminabo Isrel et Iudam. Quodque intulit: Semine hominum et iumentorum, ad rationales et simplices referre debemus. Et  sicut in principio Ieremie dictum est ad eum: Ecce constitui te hodie super gentes, et super regna, ut euellas, et destruas, et disperdas, et dissipes, et edifices, et plantes; et uigilaui super eos ut facerem quod minatus sum: sic, inquit, uigilabo nunc super eos, ut edificem et plantem. Dei enim agricultura, Dei edificatio estis . Omnes huiuscemodi repromissiones iuxta Iudeos et nostros Iudaizantes, in mille annorum regno putantur esse complende. Nos autem, dicente Apostolo: Ego plantaui, Apollo rigauit, sed Deus incrementum dedit :  et Isaia propheta, quod Saluator edificator sepium, et domorum esse memoretur , in primo aduentu Christi spiritualiter impleta defendimus, et impleta ex parte, non ex toto: quia nunc in speculo uidemus, et in enigmate, et nescimus sicut oportet nos scire . Cum autem quod perfectum est uenerit, tunc quod ex parte est destruetur. Aut certe in secundo complenda credimus, quando in sua maiestate Dominus apparebit, et subintrauerit plenitudo gentium, ut omnis Isrel saluus fiat, et nequaquam ex parte per singulos, sed sit Deus omnia in omnibus . Quodque infertur: In diebus illis non dicent ultra, patres 1072 comederunt uuam acerbam, et dentes filiorum obstupescent, et reliqua, in explanationibus Ezechielis plenius disseruimus,  quando interpretati sumus illum locum: Fili hominis, quid uobis et parabole iste inter filios Isrel dicentium: Patres comederunt uuam acerbam, et dentes filiorum obstupuerunt. uiuo ego, dicit Dominus, si fuerit ultra hec parabola in Isrel, quia omnes anime mee sunt, sicut anima patris, sic et anima filii. Anima que peccauerit, ipsa morietur . Per que discimus, mortem non facere Dominum, sed peccatum. Anima enim que peccauerit, ipsa morietur. Hocque in presenti loco dicitur, quod nequaquam peccatis patrum in eternum offenderit Isrel; sed propriis meritis, et fide in Christum post tempora multa saluetur. Et obseruandum quod uitia atque peccata uua acerba dicantur, ut comedentium dentes obstupescant, et non possint eius suauitatem  sentire, de quo dicitur: Gustate et uidete, quoniam suauis est Dominus . Quicumque Scripturas non ita intelligit ut rei ueritas habet, uuam acerbam comedit. Unde omnes heretici peruersa credentes, panem de celo descendentem comedere non possunt, sed obstupescunt dentes eorum, non ciborum austeritate, sed uitio dentium.

 Ecce dies ueniunt [uulg. uenient], dicit Dominus, et feriam  domui Isrel, et domui Iuda, pactum  nouum, non secundum pactum  quod pepigi cum patribus uestris in die qua apprehendi manum eorum, ut educerem eos de terra Aegypti. Pactum  quod irritum fecerunt, et ego dominatus sum eorum  dicit Dominus. Et  [uulg. sed] hoc erit pactum  quod feriam cum domo Isrel post dies illos, dicit Dominus: Dabo legem meam in uisceribus  eorum, et in corde eorum scribam eam, et ero eis in Deum, et ipsi erunt mihi in populum. Et non docebunt ultra unusquisque [uulg. uir et uir] proximum suum, et unusquisque fratrem suum, dicens: Cognoscite Dominum, quia omnes scient me a minimo eorum usque ad maximum, ait Dominus, quia propiliabor iniquitati eorum, et peccati eorum non ero memor amplius. Hoc testimonio apostolus Paulus, siue quis alius scripsit Epistolam, usus est ad Hebreos, omnesque deinceps Ecclesiastici uiri in primo Saluatoris aduentu dicunt uniuersa completa, et nouum Testamentum, hoc est Euangelium,  successisse ueteri Testamento, a quo legem littere, lege 1073 spiritus commutatam, ut omnia quoque sacrificia, et circumcisio, et sabbatum spiritualiter complerentur. Quod autem pactum pro Testamento ponimus, Hebraice ueritatis est, licet Testamentum recte pactum appelletur; quia uoluntas in eo atque testatio eorum, qui pactum ineunt, continetur. Quando eductus est Isrel de terra Aegypti, tanta Dei in illo populo familiaritas fuit, ut manum eorum apprehendisse dicatur, et dedisse pactum, quod illi fecerunt irritum, et propterea Dominus neglexit eos. Nunc autem in Euangelio post crucem, resurrectionem, et ascensionem, dare se pactum, non in tabulis lapideis, sed in tabulis cordis carnalibus pollicetur. Cumque scriptum fuerit Domini Testamentum  in mente credentium, ipsum esse eis in Deum, et illos esse in populum, ut nequaquam Iudaicos querant magistros, et traditiones, et mandata hominum, sed doceantur a Spiritu sancto, si tamen audire mereantur: Templum Dei estis, et spiritus Dei habitat in uobis . Spiritus autem spirat ubi uult, et diuersas habet gratias. Notitiaque unius Dei, omnium uirtutum possessio est. Et hoc, inquit, fiet, quia propitius ero iniquitati eorum; et peccati eorum non recordabor amplius. Ex quo perspicuum est secundum huius intelligentiam, superiora in primo intelligenda Saluatoris aduentu, quando uterque populus sibi Isrel et Iuda copulatus est. Si cui autem scrupulum facit, quare dixerit: Disponam domui Isrel et domui Iuda pactum, siue Testamentum  nouum, non secundum pactum, quod pepigi cum patribus uestris, intelligat primum Ecclesiam Christi ex Iudeis, et ad illos uenisse Dominum Saluatorem atque dixisse: Non ueni nisi ad oues perditas domus Isrel ; et id ipsum Apostolos confirmasse: uobis quidem primum oportebat loqui uerbum Dei; quoniam repellitis illud, et indignos uos iudicatis eterne uite, ecce conuertimur ad gentes . Non enim oportebat panem filiorum dare canibus, sed quia filii patrem in sua uenientem suscipere noluerunt, dedit omnibus potestatem, ut qui receperint eum, fiant filii Dei .

 Hec dicit Dominus, qui dat solem in lumine diei, ordinem lune et stellarum in lumine noctis, qui turbat mare et sonant fluctus eius:  Dominus exercituum nomen illi. Si cessauerint leges iste  coram me, dicit Dominus, tunc et semen Isrel deficiet, ut non sit gens coram me cunctis diebus. Et in Genesis principio legimus solem in celo positum in lumine diei, 1074 lunam quoque et stellas in lumine noctis . Et in psalmo: Dies diei annuntiat uerbum, et nox nocti indicat scientiam , quod inuicem sibi nox diesque succedant. Quomodo, inquit, rerum et maxime celestium astrorum non potest ordo mutari, et sonantis maris fluctus uoluuntur ad littora, fragorque gurgitum et undarum intumescentium terribilis auditur, nec potest ultra procedere, quam Dei iussione preceptum est, iuxta illud: Terminum posuisti quem  non transibunt, neque conuertentur operire terram : sic, inquit, semen et genus Isrel, Domini erit uoluntate perpetuum, nec aliquando deficiet. Leges autem hic, Mosaice non sunt intelligende, sed constitutio et ordo nature. Interrogemus Iudeos, si celi peribunt, et omnes quasi uestimentum ueterascent; et ad Dominum dicitur: Tu autem idem ipse es, et anni tui non deficient , quomodo semen Isrel potest esse perpetuum? Aut enim pereuntibus celis, peribit et semen Isrel; aut si fuerit perpetuum, ergo nec celi peribunt. Quod si Scriptura mentiri non potest, et perituri sunt celi, peribit igitur et semen Isrel, maxime cum et Iacob loquatur ad filios: uenite, et annuntiabo uobis quid futurum sit in nouissimis diebus .  Quando autem dicitur, in nouissimis diebus, ergo mundus esse cessabit, et alia fiet rerum dispositio [Al. dispensatio]. Hoc aduersum illos. Ceterum nostris mundum istum non esse perpetuum, etiam Euangelium demonstrat, dicens: Celum et terra transibunt . Et: Ecce ego uobiscum sum omnibus diebus usque ad consummationem seculi . Dicamus et aliter: Quamdiu mundus iste fuerit, semen Isrel et gentem Iudaicam permansuram, non in his qui nunc increduli sunt, sed in his qui cum Apostolis et per Apostolos crediderunt, ut reliquie salue fierent.

. Hec dicit Dominus: Si mensurari potuerint celi sursum, et inuestigari fundamenta terre deorsum, et ego abiiciam uniuersum semen Isrel,  propter omnia que fecerunt, dicit Dominus. LXX: Hec dicit Dominus: Si eleuatum fuerit celum sublimius, et si humiliatum pauimentum terre deorsum, et ego non reprobabo genus Isrel, dicit Dominus, pro omnibus que fecerunt. Multum in hoc loco distat Hebraicum ab editione uulgata. Dicamus primum iuxta Hebraicum: Si mensurari potuerint celi sursum, et eorum altitudo cognosci, uel inuestigari fundamenta terre, et extrema eorum ratione comprehendi, et ego, inquit, abiiciam uniuersum semen Isrel, propter omnia que fecerunt, dicit Dominus. Quomodo 1075 autem illud impossibile est, ut celorum summitatem et terre fundamenta noscamus, sic et hoc impossibile erit, ut abiiciam uniuersum semen Isrel. Sin autem abiecero uniuersum semen Isrel, ergo  mensurabitur celorum summitas, et extrema terrarum. Hic syllogismus et in Euangelio texitur: quando [a 1Kb] impossibile impossibili comparatur: Facilius camelus intrabit per foramen acus, quam diues intrare possit in regna celorum . Quomodo enim illud [Al. impossibile] fieri non potest, sic nec hoc fieri poterit; quod si hoc factum fuerit, ergo fiet illud, quod impossibile putabatur. Errant ergo qui hunc locum aliter edisserunt, ponentes et illud testimonium, quod potuerit petere Patrem Filius, et duodecim legiones Angelorum adducere in  suum auxilium. Huic sensui Septuaginta contrarium transtulerunt, dicentes: Si exaltatum fuerit celum sublimius, et humiliatum pauimentum terre deorsum; et ego, inquit, non reprobabo semen Isrel, dicit Dominus, propter omnia que fecerunt. Quod si ita est, reprobabitur genus Isrel. Quomodo enim celum non potest eo quod est, esse sublimius, nec terra humilior esse eo quod est: sic et genus Isrel nequaquam poterit [b 1Kb] reprobari. Si uiderimus Iudeos iuxta Hebraicum hoc testimonio gloriari, assentiamur eis quod non sit abiectum uniuersum semen Isrel. Non enim omnes abiecti sunt, sed hi tantum, qui fuerunt increduli.

. Ecce dies ueniunt, dicit Dominus, et edificabitur ciuitas Domino, a turre Ananeel [Al. Anamehel]  usque ad portam anguli, et exibit ultra norma  funiculus mensure eius contra eam super collem Gareb, et circuibit Goatha . Et omnem uallem ruinarum (pro quibus Theodotio ipsum uerbum Hebraicum posuit PHAGARIM , et cineres et omnem Asaremoth (quod melius legimus [c 1Kb] ASADEMOTH  usque ad torrentem Cedron, usque ad angulum porte equorum Orientalis, sanctum Domini non euelletur et non destruetur usque in perpetuum. Qui mille annorum in terra Iudea regnum Christi recipiunt, Iudei uidelicet et nostri iudaizantes, conantur ostendere turrem Ananeel et portam anguli, et collem Gareb, et Goatha, et uallem Phagarim, et  omnem Asademoth, et torrentem Cedron, et locum 1076 anguli porte equorum orientalis: et ibi dicunt sanctuarium Domini, id est, templum esse condendum, mansurumque in perpetuum. Quod quia post captiuitatem temporibus Zorobabel et Ezre non possunt monstrare completum, transeunt ad Christi tempora, quem in consummatione mundi dicunt esse uenturum, ut aurea atque gemmata iuxta Apocalypsim Ioannis descendat Ierusalem, et hoc terre spatio, id est, ab illo loco usque ad illum locum edificetur per circuitum . Suspicionisque sue hanc aurulam capiunt, quod a turre Anathoth, que hodie appellatur Ieremie, tribus a Ierusalem millibus separata, usque ad torrentem Cedron, qui scribitur in Euangelio , et est in ualle Iosaphat, ubi hortus erat, in quo et Iudas proditor tradidit Saluatorem, ciuitatis fundamenta iaciantur. Lecturi, inquiunt, sumus in consequentibus Anameel filium Sallum patruelem fuisse Ieremie, cuius emit agrum, et hec est turris Ananeel, ignorantes Hebraicam ueritatem. Hic enim iuxta Hebraicum scribitur, a turre ANANEEL  per NUN uidelicet mediam litteram; ibi autem: Ecce ANAMEEL  filius Sallum patruelis tuus ueniet ad te, per mediam MEM litteram. Inuocantes igitur Dominum Saluatorem, qui habet clauem Dauid, qui  aperit, et nemo claudit; qui claudit, et nemo aperit; qui signatum quoque Isaie librum et omnium Prophetarum aperuit ; et adorauerunt uiginti quatuor seniores tenentes citharas , quod solus potuerit diuina reserare mysteria, aggrediamur edificium ciuitatis ad quam propheticus sermo dirigitur: Gloriosa dicta sunt de te, ciuitas Dei ; et: Fluminis impetus letificat ciuitatem Dei . Aedificatur itaque Ecclesia a turre obedientie, siue gratie, et donorum Dei , usque ad portam anguli, que licet uideatur initium habere sublime, quamdiu in ista carne subsistimus, rectam ueritatis lineam non possumus possidere: sed in angulo stamus et fractis [Al. facti] lineis, exitque ultra funiculus  mensure contra eam, id est, portam anguli, super collem Gareb, qui in lingua nostra uertitur aut incolatus, aut scabies: ut doceat nos aduenas esse atque peregrinos, et non auribus prurientes, et ad nouitatem dogmatum pessimorum facile non prebere consensum. Et circuibit, inquit, Goatha, pro quo interpretati sunt LXX per gyrum, electis lapidibus, qui uoluuntur 1077 super faciem terre, et angulari lapide constringuntur, dicente apostolo Petro: Et [a 1Kb] ipsi tamquam lapides uiui superedificamini domus spiritualis, sacerdotium sanctum, offerentes spirituales hostias et acceptabiles Deo per Iesum Christum . Et omnem, inquit, uallem Phagarim, quod interpretatur ruinarum; et cineres, subauditur circuibit, ut quamquam nobis uideamur in  collibus: tamen semper timeamus ruinas et consideremus cineres; et penitentes dicamus cum Dauid: Quia cinerem quasi panem manducaui, et poculum meum cum fletu miscebam . Unde et iacentibus dicitur: Numquid qui cadit non resurgit? dicit Dominus . Et uniuersam, inquit, sademoth, quod nos uertimus in regionem mortis: unum nomen in duo uerba diuidentes; SADE , quod dicitur regio, et MOTH , quod interpretatur mortis: pro quo Aquila uertit suburbana, siue arua, et rura. Regio autem mortis regio peccatorum est; et suburbana regio uoluptatum, que pergit usque ad torrentem Cedron, ubi traditus est Dominus, qui interpretatur tenebre . uide quanta habeat loca Ecclesia, et quomodo illud  Apostolicum: Ut sit sine macula et ruga , in futuro et in celestibus seruetur. Audis angulos, audis scabiem, audis ruinas et cineres, et regionem mortis, et tenebras, et de tua [b 1Kb] uirtute et impeccantia gloriaris. Denique sequitur: et usque ad angulum porte. Et hic angulus, ne ulla uera iustitia, ne certa uictoria in isto seculo demonstretur. Ipse quoque angulus porte quamquam sit Orientalis, unde lumen egreditur; tamen equorum appellatur:  ut indigere nos doceat cursu atque certamine, et tandem cum Domino audire mereamur: Ascendisti equos tuos, et equitatio tua salus . In porta Orientali, in porta quadrigarum, sanctificatio Domini est. Et [Al. Ut] tunc nos perfectos arbitremur, quando dixerimus ad Dominum: Currus Dei decem millium multiplex millia letantium: Dominus in eis in Sina in sancto . Istiusmodi edificatio, que super fundamentum Christi posita est, de qua loquitur et Apostolus: Ut sapiens architectus fundamentum posui , numquam destruetur, sed permanebit in perpetuum. Obscura et difficilia latius disserenda sunt, ut manifesta breuius percurramus.

1078  uerbum quod  dictum est ad Ieremiam a Domino in anno decimo Sedecie regis Iuda, ipse est annus octauus decimus Nabuchodonosor. Tunc exercitus regis Babylonis obsidebat Ierusalem, et Ieremias Propheta clausus erat in atrio carceris, qui erat in domo regis Iuda. Clauserat enim eum Sedecias rex Iuda, dicens: Quare uaticinaris, dicens: Hec dicit Dominus. Non solum uerba et opera Prophetarum nobis exemplo sunt ad uirtutem. Poterat Ieremias prospera nuntiare, et regis Sedecie frui amicitia; sed malebat Deo magis obedire quam hominibus , et ei qui potest et animam et corpus perdere in gehennam, quam illi qui tantum in corpus habere poterat potestatem . Et hoc considerandum, quod decimus annus erat regni Sedecie, obsessa iam Ierusalem, et gladio,  fame et peste consumpta, et captiuitate uicina, et tamen Sedecias perstat in sententia, et ex parte aliqua illius clementia demonstratur, quod nequaquam eum in carcere, sed in uestibulo recludi iusserit carceris: libera uidelicet custodia, ne posset effugere, quasi non omnis Ierusalem clausa munitionibus communis carcer fuerit habitantium. Ipse annus est duodeuigesimus regni Nabuchodonosor, qui quarto anno regis Ioacim cepit imperium. Omnis autem causa ire regis ista est, cur loquatur ex Dei nomine, que ei fuerant imperata:

 Ecce ego dabo ciuitatem istam in manu regis Babylonis, et capiet eam. Et Sedecias rex Iuda non effugiet de manu Chaldeorum, sed tradetur in manu regis Babylonis, et loquetur os eius cum ore illius,  et oculi eius oculos illius uidebunt. Et in Babylonem ducet Sedeciam, et ibi erit donec uisitem eum, dicit Dominus. Quod si pugnaueritis contra Chaldeos, nichil prosperum habebitis. Hec erat causa ire regie, quare preferret mendacio ueritatem, et tam urbem Ierusalem, quam Sedeciam regem diceret esse capiendum: quodque grauius est, uisurum eum ora regis Babylonii, et locuturum humilem atque captiuum cum [c 1Kb] potentissimi regis insania. Grauior enim terror  est, uidere quem timeas, et ante increpationem uerborum, quam penarum sustinere cruciatum. Et in Babylonem, inquit, ducet Sedeciam, et ibi erit. Pro quo LXX transtulerunt, et Babylonem ingredietur; quorum alterum inuitum 1079 trahi, alterum uoluntate pergere significat. Et ibi, inquit, erit. uerbum ponit ambiguum, ne uideatur cruciatus et miserias prophetare. Quodque sequitur: Donec uisitem eum, ait Dominus: et si pugnaueritis aduersum Chaldeos, nichil prosperum habebitis, in LXX non habetur. Prudenterque sententiam temperauit, que ad bonam et ad malam partem referri potest. uisitatio enim, ut sepe dixi, et consolationem significat, et supplicium.

 Et dixit Ieremias: factum est uerbum  Domini ad me dicens: Ecce Anameel [uulg. Anemeel] filius Sellum  patruelis tuus (quod Hebraice dicitur DODACH  uenit [uulg. ueniet] ad te dicens: Eme tibi agrum meum, qui est in Anathoth, tibi enim competit ex propinquitate emptio [uulg. ut emas]. Occultum ad Ieremiam Dei factum esse sermonem, nemo scire poterat, nisi ipso indicante, ad quem factus fuerat: et predicitur ei quod uenturus sit ad eum Anameel patruelis suus, et possessionem agri qui suus fuerat delaturus; esse autem ipsum locum in Anathoth, de suburbanis que sacerdotibus per singulas tribus et ciuitates dabantur ex lege: nec licitum erat possessionem de tribu transire ad tribum, nec de familia ad aliam familiam ,  precipueque suburbana sacerdotum nulli alii poterant uenundari usque ad annum remissionis , nisi ei quem propinquitas sanguinis expetebat . uenit ergo ad eum patruelis frater [Al. fratruelis et pater] suus, et offert emptionem, que illi ex propinquitate debetur. Helcias et Sellum fratres fuere germani. Helcie filius, Ieremias: Sellum, Anameel. Helcias interpretatur, pars Domini: Ieremias, sublimitas Domini. Recteque altitudo Domini de parte Domini nascitur. Sellum uero in linguam nostram uertitur pax, siue pacificus. Anameel, donum, uel gratia Dei. Nec mirabimur, quod sibi pax iungatur et gratia, cum etiam Epistolarum Apostolicarum hoc principium sit: Gratia uobis et pax . Primum ergo pacem mereamur Dei, et post pacem  nobis gratia nascitur, que non in possidentis, sed in arbitrio donantis est. Defert autem emptionem gratia Dei illi, qui in sublimibus collocatus est, ut quamuis uideatur excelsus, tamen gratia Dei indigeat. Illud quod in Cantico sepe cantatur a sponsa: Fratruelis meus, id est, , in Hebraico DODI  dicitur; ergo non fratruelis, sed , id est, patruelis dicendus est. Fuisse 1080 autem Ieremiam filium Helcie de Sacerdotibus, qui erant in Anathoth in terra Beniamin, et uoluminis huius testatur exordium.

 Et uenit ad me Anameel filius patrui mei,  secundum uerbum Domini, ad uestibulum  carceris, et ait ad me: Posside  agrum meum, qui est in Anathoth in terra Beniamin, quia tibi competit hereditas, et tu es propinquus ut possideas . Quod futurum Prophete uerbum Domini nuntiarat, statim opere completum est. uenit, inquit, ad me Anameel, gratia Dei, filius patrui mei [a 1Kb] , hoc est, filius pacis. uenit autem in uestibulo carceris, dixitque ad me ea, que Dominus ab eo dicenda predixerat. Ager autem iste sacerdotalis, cuius emptio atque possessio Ieremie deferebatur, in Anathoth est, in terra Beniamin, quorum prius obedientiam, secundum filium dextere sonat. Et consequenter eius appetit emptionem, in quo obedientia et uirtus Domini uersabantur. Pro quo LXX , id  est, seniorem interpretati sunt, quod loco huic non conuenit.

 Intellexi autem, quod uerbum Domini esset, et emi agrum ab Anameel filio patrui mei, qui est in Anathoth, et appendi ei argentum, stateres septem, et decem argenteos. Et scripsi in libro, et signaui, et adhibui testes, et appendi argentum in statera. Et accepi librum possessionis signatum, stipulationes, et rata [Al. stipulatione rata], et signa forinsecus. Durum quidem erat et prope inconsequens, risuque dignum, eum qui iam iamque capiendam prophetabat Ierusalem, et omnes ducendos esse captiuos, uel gladio, fame et peste perituros, agrum in Anathoth emere, quem non erat possessurus. Sed intellexi, inquit, uerbum Domini esse, et emptionem meam  argumento et uaticinio Domini coaptandam: et ideo acquieui precepto eius ut emerem; nec frustra ad me super huiuscemodi re Dei factum esse sermonem: et appendi argenti decem et septem siclos, quos nos in stateres uertimus. Siclus autem uiginti habet obolos, ut in Ezechielis extremo uolumine scribitur . Emitque Propheta decem et septem siclis, in quo numero cantauit puer Domini Dauid, in die qua eruit eum Dominus de manu omnium inimicorum eius, et de manu Saul, et dixit: Diligam te, Domine fortitudo mea; Dominus firmamentum meum, et refugium meum, et liberator meus. Deus meus, adiutor meus, et sperabo in eum: protector meus, et cornu salutis mee . Denarium 1081 esse mysticum numerum, ostendit Decalogus  qui scriptus fuit in tabulis lapideis digito Dei, et dies ieiunii et propitiationis mensis septimi . Septem quoque, in quo uerus est sabbatismus et requies, esse sanctum, multis Scripturarum testimoniis comprobamus, de quibus saltem pauca posuissem, nisi otiosum esset docere que nota sunt. In hoc igitur numero a propheta et sacerdote emitur possessio, scribiturque in libro atque signatur, et adhibentur testes, argentumque diligenter appenditur, ut omnia uenditionis et emptionis iura seruentur, et sit certa possessio, stipulationibus et sponsionibus roborata. uel hoc audiant, qui falsa testamenta, et interdum  ne testamenta quidem sibi adhibitis testibus uindicare conantur.

 Et dedi librum possessionis Baruch filio Nerie [uulg. Neri] filii Maasie in oculis Anameel patruelis mei, et in oculis testium, qui erant scripti in libro emptionis; in oculis omnium Iudeorum, qui sedebant in atrio carceris. Quamquam statim esset possessio reliquenda, immo emenda posteris, et ab eo emenda qui filios non habebat  tamen obediens imperio Domini, omnia rite celebrat: signatumque librum possessionis dat Baruch filio Neri filii Maasie. Baruch in lingua nostra benedictus dicitur; qui erat filius Neri, qui interpretatur lucerna mea, dicente Propheta: Lucerna pedibus meis uerbum tuum, et lumen semitis meis ardens  . Neri quoque pater Baruch filius Maasie, id est, [a 1Kb] facture et operis Domini. Animaduertamus ergo, quantis uirtutum priuilegiis discipulus Baruch Ieremie ministrauerit, dicente Dauid: Ambulans in uia immaculata hic mihi ministrabat . Unde et Eliseus minister Elie in tantum placuit Deo, ut post translationem magistri etiam duplicem spiritum mereretur accipere . Hoc dico ad commonitionem eorum, qui malorum hominum abutuntur ministeriis, et non audent abiicere eos, quos male conscientie norunt sibi glutino copulatos. Traditur autem liber Baruch tanto et tali uiro, uidente Anameel, qui uendiderat, et testibus qui subscripserant, et quorum nomina in emptionis uolumine tenebantur. Et, In conspectu, inquit, omnium  Iudeorum, qui sedebant in atrio carceris: qui uidelicet uel ad Prophetam uenerant consolandum, uel 1082 studio timoris Dei, Domini uerba audire cupiebant.

 Et precepi Baruch coram eis, dicens: Hec dicit Dominus exercituum, Deus Isrel: Sume libros istos, librum emptionis hunc signatum, et librum hunc qui apertus est, et pone illos in uase fictili, ut permanere possint diebus multis. Hec enim dicit Dominus exercituum, Deus Isrel: Adhuc possidebuntur domus et agri et uinee in terra hac. Cunctis quos preteritus sermo narrauit presentibus et uidentibus, Baruch ministro precipitur et discipulo, non sermonibus preceptoris, sed Dei iubentis imperio, ut assumat libros, unum signatum, alterum apertum, que emptionum consuetudo  huc usque seruatur, ut quod intrinsecus [b 1Kb] clausum signacula continent, hoc legere cupientibus apertum uolumen exhibeat: utrumque in uase fictili, ut permanere possint diebus multis. Firma igitur erat et longo post tempore futura possessio, que tanta custodia seruabatur, ne uel foris emptionis libri positi, paterent rapine, uel humo conditi, humore terre soluerentur. Hoc autem totum fit ut intelligant qui uidebant, rursum habitandam Ierusalem, et possidendos  agros, quod licet absque sermone Ieremie debuerant per se intelligere, tamen Domini sermonibus commonentur, et dicitur ad eos: Hec dicit Dominus exercituum, Deus Isrel: adhuc possidebuntur domus et agri et uinee in terra ista. Hoc est illud quod Ieremias dudum dixerat: Intellexi uerbum esse Domini; et idcirco emit agrum, quem possessurus non erat.

 Et oraui ad Dominum postquam tradidi librum possessionis Baruch filio Nerie, dicens: Heu, heu, heu, Domine Deus . Ecce tu fecisti celum et terram in fortitudine tua magna, et in brachio tuo extento  non erit tibi difficile  omne uerbum . Qui facis misericordiam in millibus, et reddis iniquitatem patrum in  sinu filiorum eorum post eos, fortissime, magne, potens  GIBBOR : Dominus exercituum  nomen tibi. Magnus consilio et incomprehensibilis cogitatu. Cuius oculi aperti sunt super omnes uias filiorum Adam  ut reddas unicuique secundum uias suas, et secundum fructum adinuentionum suarum [uulg. eius]. Post emptionem agri iure celebratam, et 1083 post sententiam Domini, qua pollicitus est domos, agros, et uineas deinceps possidendas, orat Propheta ad Dominum, et dolorem cordis gemitibus exprimit, dicens: Heu, heu, heu, Domine Deus: pro quo LXX transtulerunt, , id est, qui es, Domine Deus, iuxta illud quod Moysi dicitur: uade, dic populo Isrel: Qui est, misit me ad uos . Non quo non  sint alii; sed aliud est Creatoris esse beneficio, quod subsistat; aliud, eternitate nature. Laudat Dominum, et ex creaturis predicat Creatorem. Primumque potentiam eius et misericordiam, atque iustitiam in omne hominum genus eleuat uocibus: deinde transit ad Isrel, et quanta ei prestiterit, celebri [Al. celeri] sermone describit. Et post tanta beneficia dicit eos immemores bonorum illius, clementiam in amaritudinem prouocasse, ita ut obsideatur ciuitas, et antequam hostium in eam fiat irruptio, fame, et gladio, et peste consumpta sit. Hec autem uniuersa premisit, ut consequenter illud inferret, quod in reprehensionem diuine sententie facere uidebatur. Et tu dicis mihi, Domine Deus, eme agrum argento, et adhibe testes, cum urbs data sit in manus Chaldeorum?  Hec interim tota loci istius continet pericope. Nunc ad singula reuertamur. Tu fecisti celum et terram in fortitudine tua magna. Et Ioannes dicit de Filio: Omnia per ipsum facta sunt, et sine ipso factum est nichil, quod factum est . Hec est enim Domini fortitudo, Apostolo comprobante: Christus Dei uirtus et Dei sapientia . Et in brachio tuo extento, siue excelso, quorum utrumque percutientis indicium est. Hoc est autem brachium,  de quo Isaias loquitur: Et brachium Domini cui reuelatum est ? Non erit tibi difficile omne uerbum. Que enim apud homines impossibilia, apud Deum possibilia sunt; siue cui nichil est absconditum , iuxta illud Psalmographi, dicentis: Quia tenebre non obscurabuntur a te, et nox sicut dies illuminabitur . Qui facis misericordiam in millibus; et reddis iniquitatem patrum in sinu filiorum eorum post eos. Grandis clementia Creatoris, misericordiam suam in mille generationes extendere, et iustitiam statim in altera generatione monstrare, que tamen et ipsa est mixta misericordie. Non enim statim punit delinquentem, sed exspectat penitudinem, ut si liberi imitati fuerint parentum uitia, diu dilata 1084 pena  reddatur. Fortissime, magne, potens, Dominus exercituum, siue uirtutum, nomen tibi. Ista nomina potentiam indicant Creatoris. Ceterum proprie nomen Dei Pater est, quod in Euangelio per Dominum reuelatur dicentem: Pater, manifestaui nomen tuum hominibus . Magnus consilio. Et audet se quisquam Domini inserere secreto, et de illius iudiciis iudicare. Et incomprehensibilis cogitatu. Quem non comprehendit cogitatio, quomodo potest sermo comprehendere? Cuius oculi aperti sunt super omnes uias filiorum Adam. Frustra ergo homo se putat Dei celare notitiam. Quodque infert: Ut reddas unicuique secundum uias suas, et secundum fructum adinuentionum suarum, hoc indicat quod interdum pro nimia [a 1Kb] patientia, iudicia eius uideantur iniusta. Quem locum  Apostolus plenius explicat ad Romanos: Ignoras quoniam benignitas Dei ad penitentiam te hortatur? secundum duritiam autem tuam et cor impenitens, thesaurizas tibi iram in die ire, et reuelationis iusti iudicii Dei . Quanto igitur serior uindicta peccantium est, tanto iustior: in similitudinem Pharaonis, qui decem plagis admonitus, non punitus, et in duritia perseuerans, ad extremum Rubri maris fluctibus obrutus est .

 Qui posuisti signa et portenta in terra Aegypti usque ad diem hanc, et in Isrel et in hominibus  et fecisti tibi nomen sicut est dies hec, et eduxisti populum tuum Isrel de terra Aegypti, in signis et in portentis, et in manu robusta, et brachio extento, et in terrore magno. Et dedisti eis  terram hanc, quam iurasti patribus eorum, ut dares eis terram fluertem lacte et melle. Et ingressi sunt, et possederunt eam, et non obedierunt uoci tue, et in lege tua non ambulauerunt; omnia que mandasti eis ut facerent, non fecerunt, et euenerunt eis uniuersa mala hec. De generali transit ad speciale, et quid proprie prestiterit Isreli, breui sermone percurrit. Qui posuisti, ait, signa et portenta in terra Aegypti, quibus afflicta est Aegyptus usque ad diem hanc, et in Isrel et in hominibus siue terrigenis. Hoc quod dicitur, usque ad diem hanc, posterioribus copulandum est,  ut legamus, et in Isrel, et in cunctis mortalibus quotidie tua signa complentur. Siue aliter, signa atque portenta non solum in Aegypto perpetrasti, sed usque hodie eadem tue misericordie fortitudo saluauit populum tuum, et uniuerso 1085 generi humano Creatoris subuenis potestate. Et hoc notandum, quod Isrel ab hominibus separat atque terrigenis, iuxta illud: Filius meus primogenitus Isrel. Et fecisti tibi nomen sicut dies hec . Laudes, inquit, tue totius orbis sermone celebrantur. Et eduxisti populum tuum Isrel de terra Aegypti. Pulchre dixit, populum tuum, eo enim tempore quo eductus est, Domini imperio seruiebat. Eduxisti autem in signis et portentis, quibus percutiebatur Aegyptus, et in manu robusta, et in brachio extento, et in terrore  magno: quando mare Rubrum transeunti populo Isrel uiam prebuit [Al. prebuisti], et Aegyptium oppressit [Al. oppressisti] exercitum: Et dedisti eis terram hanc, quam iurasti patribus eorum ut dares eis: Abraham uidelicet, Isaac et Iacob. Ergo non suo merito terram repromissionis, sed patrum accepere uirtutibus, terram fluentem lacte et melle. Necdum enim solidum poterant cibum capere, sed melle et lacte nutriebantur infantie. uel certe lacte et melle, rerum omnium ubertate et abundantia. Et ingressi sunt, et possederunt eam. Statimque inter possessionem et inobedientiam nichil fuit medium. Ubertas enim securitatem, securitas negligentiam, negligentia contemptum parit. Et non obedierunt, inquit, uoci tue, et in lege tua non ambulauerunt. Frustra ergo  promisere in eremo dicentes: Omnia quecumque Dominus precepit [Al. preceperit], faciemus . Non enim in sponsione, sed in opere premium est: ad retundendam eorum impudentiam, qui putant hominem omnia posse complere, que se facturum esse pollicitus est. Omnia que mandasti eis ut facerent, non fecerunt, et certe facturos se promiserant. Et euenerunt eis uniuersa mala hec. Mala patientibus, ceterum iuxta Domini sententiam bona, que [Al. qui] reddit unicuique secundum uias suas.

 Ecce munitiones exstructe sunt aduersus ciuitatem, ut capiatur: et urbs data est in manus Chaldeorum, qui preliantur aduersus eam a facie gladii, et famis, et pestilentie. Et quecumque locutus es, acciderunt, ut ipse tu cernis: et tu dicis mihi, Domine  Deus, eme agrum argento, et adhibe testes, cum urbs data sit in manus Chaldeorum? Decimus annus erat regis 1086 Sedecie, ita enim scriptum est: uerbum quod factum est ad Ieremiam a Domino anno decimo Sedecie regis Iuda: tunc exercitus regis Babylonis obsidebat Ierusalem, et Ieremias propheta clausus erat in atrio carceris. Recteque nunc dicitur: Ecce munitiones sunt exstructe aduersus ciuitatem, ut capiatur: et urbs tradita est in manus Chaldeorum; nec habent quos uincant, aut [Al. sed] quos capiant. Iam enim gladio, fame, peste consumpti sunt: et quecumque  dixisti, uidemus esse completa; quomodo ergo mihi dicis, Domine: Eme agrum argento, et adhibe testes; cum urbs data sit in manu Chaldeorum? Igitur non reprehendit, sed interrogat: nec tam sibi, quam aliis uult discere, qui sedebant in atrio carceris; et forsan taciti reprehendebant, quomodo idem propheta, quem uerum nuntiare credebant, et urbem dicat esse capiendam et agrum emat quasi possessurus.

 Et factum est uerbum Domini ad Ieremiam, dicens: Ecce ego Dominus Deus uniuerse carnis. Numquid mihi difficile  erit: [a 21Kb] aut abscondetur a me omne uerbum? Propterea hec dicit Dominus: Ecce ego tradam ciuitatem istam in manum Chaldeorum, et in manu regis Babylonis, et capiet eam. Et uenient Chaldei [b 1Kb]  preliantes:  uenient Chaldei aduersus urbem hanc, et succendent eam igni, et comburent eam, et domos, in quarum domatibus sacrificabant Baal, et libabant diis alienis libamina ad irritandum me. Tristibus leta subiungit, et post euersionem Ierusalem, captiuo populo reditum pollicetur. Primumque causas exponit offense et iusti furoris Dei, ut quanto maior culpa peccantium, tanto amplior in peccatores clementia Creatoris. Ego, inquit, Dominus Deus uniuerse carnis. Nequaquam cunctarum gentium, nec populi Isrel, aut certe, ut de sanctis crebro dicere solet, Deus Abraham, Deus Isaac, Deus Iacob: sed Deus dixit uniuerse carnis, ut et rationalia et bruta animantia ipse fecisse credatur. Sunt enim qui prouidentiam Creatoris usque ad rationalia confiteantur: bruta autem  fortuitis casibus asserant uel perire, uel uiuere. Propheticusque sermo declarat, nichil esse quod fugiat prouidentiam et scientiam 1087 Dei; quia alia propter se, alia in usum hominum sunt creata. Numquid mihi difficile aut impossibile: aut certe abscondetur a me omne uerbum? et supra diximus: Que apud homines impossibilia, apud Deum possibilia sunt. uerbum autem hic et in multis aliis locis pro rebus debemus accipere. Quid est, ait, quod factum est uerbum? Propterea hec dicit Dominus. Quid enim precesserat, ut causalem coniunctionem poneret, dicens: Propterea hec dicit Dominus. Quia, inquit, cure mee est omnia regere, uniuersa disponere, et reddere singulis iuxta uias suas: idcirco ego tradam ciuitatem istam in manu Chaldeorum, et in manu regis Babylonis,  et capient eam. Primum enim uallatur exercitu, et absente capitur Nabuchodonosor, Sedeciasque ducitur in Reblatha, et ibi regi traditur. Et uenient, inquit, Chaldei preliantes aduersum urbem hanc. Melius Aquila qui pro eo quod scriptum est, uenient, transtulit , hoc est, ingredientur ciuitatem. Neque enim absentes erant ut uenirent, quippe qui circumdederant Ierusalem, sicut Scriptura testatur. Tunc exercitus  regis Babylonis obsidebat Ierusalem. Ac deinde: Ecce munitiones exstructe sunt aduersum ciuitatem ut capiatur: et urbs data est in manus Chaldeorum. Quomodo igitur uenient qui presentes erant? Sed hi qui obsidebant urbem, ingredientur, inquit, et capient eam, et succedent, et ad a solum usque comburent (uerbum enim Hebraicum BAU . Et domos in quarum domatibus sacrificabant Baal idolo Sidoniorum, et libabant diis alienis libamina ad irritandum me, ut non errore religionis, sed contentione quadam et in Creatorem contumelia facere uiderentur. Quomodo autem periturus scribitur mundus, iuxta illud quod scriptum est: Celum et terra pertransibunt , eo quod in maligno positus sit: sic et domus ipse et  loca in quibus flagitia perpetrata sunt, ire Dei subiacent. Sunt qui contentiose illud quod scriptum est: Locus in quo crucifixus est Dominus atque Saluator, spiritualiter Gomorrha et Aegyptus uocatur , ad ipsa loca referant. Alii uero uniuersum mundum sub nomine Aegypti et Gomorrhe significare putant. Ut enim Gomorrha diuino igne deleta est; ita et mundum iudicio Dei concremandum.

 Erant enim filii Iuda, et filii Isrel iugiter  facientes mala in oculis meis ab adolescentia sua. uerbum Hebraicum ACH , Aquila interpretatus est , 1088 quod coniunctionem significat, uerumtamen. Symmachi prima editio, et Septuaginta, et Theodotio, solos interpretati sunt. Secunda quippe Symmachi uertit , quem et  nos in presentiarum secuti sumus, ut diceremus iugiter. Dicamus igitur primum iuxta Hebraicum, filii Isrel, et filii Iuda facientes iugiter malum. Et decem, inquit, et due tribus malum sine cessatione fecerunt, et iugis fuit eis in pessimis operibus perseuerantia. Si autem iugis et semper in toto populo, ubi est iustitia sempiterna? Porro iuxta LXX, qui dixerunt: Soli facientes malum, oritur questio: Num et alie gentes eo tempore quo Isrel Iudasque peccabant, malum non fecerunt? Quod sic soluitur: Qui habet notitiam Dei et recedit ab eo, solus peccat in oculis Dei; qui uero increduli permanserint, quasi illo non uidente et negligente, delinquunt. Unde et Dauid uir sanctus, quia corruerat in peccatum uxoris Urie, Bethsabee, agens postea penitentiam , loquitur: Tibi soli peccaui, et malum coram te feci , id est in conspectu tuo. Denique iungitur: Soli facientes malum in oculis [Al. addit meis], in conspectu meo ab adolescentia sua. Quodque sequitur: Filii Isrel qui usque nunc exacerbant me in opere manuum suarum, dicit Dominus, in LXX non habetur, et de Hebraico additum est. Quia autem ab adolescentia sua usque ad presentem diem iugiter deliquerunt,  ideo iusta sententia Dei est, et merito Scriptura contexit:

 In furore et in indignatione mea facta est mihi ciuitas hec a die qua edificauerunt eam usque ad diem istam, qua aufertur de conspectu meo. Si ex eo tempore quo ciuitatis iacta sunt fundamenta, usque ad hanc diem, quando capta est, atque succensa, et sublata de conspectu Domini, fuit semper in uitio, et indignationem contra se Domini prouocauit: ubi est  peccatorum quies?

 Propter malitiam, inquit, filiorum Isrel, et filiorum Iude, quam fecerunt, ad iracundiam me prouocantes, ipsi et reges eorum, et principes eorum, sacerdotes eorum, et prophete eorum, uiri Iuda et habitatores Ierusalem. Quia supra dixerat: In furore et  in indignatione mea facta est mihi ciuitas hec, a die qua edificauerunt eam usque ad diem istam, qua aufertur de conspectu meo; et nullum generaliter absque peccato fuisse monstrauerat, nunc per partes enumerat, et reges, et principes, et sacerdotes, et prophetas eorum, et cuncta uno sermone comprehendens: uiri, inquit, Iuda, et habitatores Ierusalem. Pulchreque non dixit: 1089 Reges mei, et principes mei, et sacerdotes mei, et prophete mei: sed quia peccauerunt reges eorum, et principes eorum, et sacerdotes eorum, et prophete eorum.

Et uerterunt ad me terga, et non facies. Iuxta illud quod alibi scriptum est: Et uerterunt contra me scapulam recedentem . Qui enim precatur, inclinata ceruice in terram pronus funditur:  qui uero tergum uertit, ipso gestu corporis indicat negligere se comminantem. Et hoc, ait, faciebant.

 Cum docerem eos diluculo, et erudirem, et nollent audire, ut acciperent disciplinam. Fugatis erroris tenebris, et omni idolorum cultu, mea sententia confutata, quotidie corda eorum illuminare cupiebam, et docere que recta sunt. Et ut liberum seruaret arbitrium, iungit et dicit: Et nollent audire ut acciperent disciplinam. Sequitur:

 Et posuerunt idola sua in domo, in qua inuocatum est nomen meum, ut polluerent eam. Non solum eo tempore Iudas posuit in Templo Dei statuam idoli, quam in Ezechielis principio legimus : sed usque hodie in domo Dei, que interpretatur Ecclesia, siue in corde animaque credentium  ponitur idolum, quando nouum dogma constituitur, et iuxta Deuteronomium adoratur in abscondito : Nescitis, inquit, quia templum Dei estis, et Spiritus Dei habitat in uobis .

 Et edificauerunt excelsa  Baal: que sunt in ualle filii Ennom: ut initiarent filios suos, et filias suas idolo Moloch. Pro initiarent, in Hebraico scriptum est EBIR , quod Aquila et Symmachus, transducerent; Septuaginta et Theodotio interpretati sunt, offerrent. De ualle filiorum Ennom, que Hebraice dicitur GEENNOM , supra plenius diximus: quod subiaceat Sile fontibus, et amenitate sui, quia locus irriguus est, populum [Al. addit Isrel] prouocauerit ad luxuriam, quam  idolorum cultus sequitur. Notandum quoque quod are et excelsa, Hebraico sermone appellantur BAMOTH , propter eos qui in Samuelis et Regum uolumine quid significet hoc uerbum dubitant. Moloch idolum Ammonitarum est, quod in regem uertitur. Significat autem Scriptura diuina, quod non solum Baal idolo, sed et Moloch cunctisque demonibus in ipso loco populus seruierit.

Quod non mandaui eis: nec ascendit in cor meum, ut facerent abominationem hanc, et in peccatum deducerent Iudam. Proprie tribus Iuda et Beniamin in fano Baalis et Moloch, demonum simulacra uenerate 1090 sunt . uitulos autem aureos in Bethel et Dan, et decem tribus, que appellantur Samaria, Ioseph et Ephraim, incoluisse [Al.  uoluisse] perspicuum est. Tantumque mali fuit quod a populo factum est, ut testetur Deus se numquam cogitasse, nec ascendisse in cor suum, que illi facturi fuerint. Omnia autem hec .

Et nunc propter ista, hec dicit Dominus, Deus Isrel, ad ciuitatem hanc, de qua uos dicitis, quod tradatur in manu regis Babylonis in gladio, et in fame, et in peste. Sicut sperantibus auxilium, et in murorum firmitate fidentibus, prophetatur quod subuertenda sit Ierusalem, et populus iam iamque capiendus, et ante captiuitatem gladio, fame et peste periturus: sic desperantibus, et post subuersionem urbis nullam salutem exspectantibus, suum auxilium pollicetur, ut et confidentia atque superbia, iustam sententiam; et desperatio, atque humilitas Dei mereatur auxilium.

  Ecce ego congregabo eos de uniuersis terris ad quas eieci in furore meo, et in ira mea, et in indignatione grandi, et reducam eos ad locum istum, et habitare eos faciam confidenter. Et erunt mihi in populum, et ego ero eis in Deum. Et dabo eis cor unum, et uiam unam, ut timeant me uniuersis diebus, et bene sit eis et filiis eorum post eos. Et feriam eis pactum sempiternum , et non desinam eis benefacere, et timorem meum dabo in corde eorum, ut non recedant a me. Et letabor super eis, cum eis benefecero . Et plantabo eos in terra ista in ueritate , in toto corde meo, et in tota anima mea. Multi hoc putant tempore Zorobabel filii Salathiel, et Iesu filii Iosedec sacerdotis magni,  quando Aggeus et Zacarias prophetauerunt sub Ezra sacerdote completum, quando edificatum est Templum, et sub Neemia exstructi muri per circuitum: ut quos ante deiecerat in furore, et in ira, et in indignatione grandi de Ierusalem, et in toto orbe disperserat; postea reductos habitare fecerit confidenter, et fuisse eos in populum Dei; et Dominum fuisse in Deum eorum, et cetera que Scriptura contexit. Sed quomodo hoc possit illi tempori coaptari: Habitare eos faciam confidenter, et feriam eis pactum sempiternum, siue disponam illis testamentum eternum, penitus non potest approbari: quippe quos legerimus, et sacra narrat historia, non solum a uicinis gentibus, sed a Persis quoque et Macedonibus,  et Aegyptiis Romanisque sepe captos, et hucusque seruire. 1091 Omnia igitur ad aduentum referenda sunt Saluatoris: que nostro et fidei tempore uidemus expleta, et electio iuxta Apostolum reliquiarum salua facta est . Et qui in Christo habitant confidenter, datum est illis cor unum iuxta illud quod scriptum est: Multitudinis autem credentium erat cor unum et anima una . Et uiam, inquit, unam illum qui dicit: Ego sum uia, ueritas, et uita . Et timeant me uniuersis diebus. Principium enim sapientie timor Domini . Uniuersis ait diebus: quod si Iudeis non competit, de nostro populo accipiendum est: cui et bene fuit, et est, et erit, non solum ipsis, sed et filiis eorum post eos. Nobiscum enim pactum  pepigit sempiternum: nec desinet nobis ultra benefacere. Quodque sequitur: Et timorem meum dabo in corde eorum, ut non recedant a me, sic liberum donat arbitrium, ut tamen ipse timor qui tribuitur, gratia permaneat largitoris. [a 1Kb] Cumque, inquit, eis benefecero, letabor. Gaudet quippe quia uidet creaturam suam esse saluatam. Unde et gaudium Angelorum est in celis super uno peccatore penitentiam agente . Et plantabo, inquit, eos in terra ista in ueritate, siue  in fide, ut proprie significet populum Christianum cuius religio fides est. In toto corde meo, et in tota anima mea. Si Domini uerba sunt Saluatoris, recte cor et anima eius creditur, qui dicit in Euangelio: Potestatem habeo ponendi animam meam, et potestatem habeo  iterum sumendi illam . Sin autem ex persona Dei Patris accipimus, secundum illud intelligendum est: Neomenias uestras et sabbata, et dies festos odit anima mea.

 Quid hec dicit Dominus: sicut adduxi super populum istum omne malum hoc grande: sic adducam super eos omne bonum quod ego loquor ad eos. Et possidebuntur agri in terra ista, de qua uos  dicitis quod deserta sit eo quod non remanserit homo, et iumentum 1092, et data sit in manum Chaldeorum. Agri pecunia ementur, et scribentur in libro, et imprimetur signaculum, et testis adhibebitur in terra Beniamin, et in circuitu Ierusalem, in ciuitatibus Iuda, et in ciuitatibus montanis, et in ciuitatibus campestribus  et in ciuitatibus Nageb , quia conuertam captiuitatem eorum, ait Dominus. Hec iuxta litteram, licet in typo precesserint post reditum de Chaldeis, quando ad Cyri regis imperium reuersus est populus in Iudeam: tamen spiritualiter in Christo et Apostolis uerius pleniusque complentur. Tunc et homines et iumenta reducti sunt in Ecclesiam iuxta illud quod scriptum est: homines et iumenta saluos facies, Domine,  rationales quique et simplices. Tunc agri empti sunt pecunia, ut faceremus nobis amicos de iniquo mammona, qui nos reciperent in eterna tabernacula . Et scripti in libro, haud dubium quin uiuentium. Et impressum est signum uexilli Dominice crucis atque uictorie; et testes adhibiti sunt Martyres, et omnis sanctorum chorus. In terra Beniamin, ubi est Domini fortitudo, et in circuitu Ierusalem, in qua est uisio pacis, et eterna securitas: in ciuitatibus Iuda, in quibus est Christi uera confessio. Et in ciuitatibus montanis, de quibus una est, de qua dicitur: non potest ciuitas abscondi in monte posita . Et in ciuitatibus campestribus, que Hebraice appellantur SEPHELA; ut de profundis atque depressis per camporum equalitatem ad summa  gradiamur. Et ciuitatibus que ad austrum sunt: quod Nageb LXX transtulerunt, ubi est meridies et plena lux ueritatis. Cum autem hec omnia facta fuerint, implebitur quod scriptum est: Conuertam captiuitatem eorum, ait Dominus, de quo scriptum est: ascendens in altum captiuam duxit captiuitatem . Accepit, siue  dedit dona hominibus .



[HOMILIAE IN uISIONES ISAIAE.]





IN SUBSEQUENTES HOMILIAS ADMONITIO.

Diu multumque de Latino subsequentium in Isaie uisiones Homiliarum Interprete dubitauimus, fuerit necne magnus Hieronymus, an eius eui alius quispiam. Et cum multa quidem in utramque partem argumenta occurrerent menti, fortiora tamen olim in contrariam ita uisa sunt, ut in priore nostra Hieronymianorum Operum recensione, ante annos triginta et quod excurrit, uerone adornata, eam interpretationem S. Doctori censuerimus abiudicandam. Fugit uero tunc nos, aut certe non tanti uisum est, ineluctabile argumentum illud, quod ex Rufini eruitur luculentissimo testimonio, ubi  quedam notat de Grecis Adamantii, in quibus Latine uertendis Hieronymus noster nimia libertate usus fuerit, deque erroribus, quibus illa scatebant, eos dumtaxat, qui aduersari catholice de Trinitate fidei uiderentur, sustulerit, alia ad probatiorem sensum quibusdam additis, quibusdam detractis recoxerit. Quod ut exemplo euincat, locum adducit ex istarum Homiliarum prima, ubi postquam uertit Hieronymus: Qui sunt ista duo Seraphim? Dominus meus iehsu Christus et Spiritus sanctus, de suo addit, Ne putes Trinitatis dissidere naturam,  si nominum seruantur officia. Habentur autem hec uerba homilia ista prima paulo post medium. Est igitur hec manifesto abs Hieronymo Latino reddita, nec porro dubio reliquus esse locus potest, quin totus is liber singularis, quo relique octo continentur, eidem sit S. Patri ascribendus. Neque enim aut Rufinus mentiri tanta confidentia, ut alienum fetum Hieronymo obtruderet, aut potuisset S. ipse Pater in responsione tante calumnie tacitus odia concoquere. Nihil adeo euincunt priora, que urgebamus in contrarium argumenta, et cum primis silentium S. Patris in Catalogo, ubi alias homilias, in Ieremiam, puta, Ezechielem et Lucam singillatim recenset, has uero in Isaiam prorsus tacet: quin etiam tacet in hoc ipso Commentario suo, et Prefat. Comment. in Isaiam, ubi tamen illas uiginti quinque homilias, de quibus iste nouem sunt, laudat, ac uidebatur quidem accepta occasione debuisse de labore hoc suo legentes monere. Huius rei causam non aliam facile dixeris, quam que nunc nobis in mentem uenit. Nimirum opus istud post conditum quidem Catalogum suorum Operum, sed paulo tamen quam Origeni infensior esse cepisset, elucubrauit. Nec fortasse tamen recognouerit, quod cautior in dies factus Adamantii scripta parui ceperit aut flocci facere; reuera enim hoc ipso in opere Commentariorum in Isaiam lib. u illum ait, Allegorie campis euagari, et interpretatis nominibus singulorum, ingenium suum facere Ecclesie sacramenta. Non erat igitur, cur illa memoraret, et suis legenda proponeret, que sibimetipsi non satis probarentur non sui, sed Origenis causa. Accessit quod una atque altera ex his homiliis  in Greco perperam ualde fuit; ideo iuxta sensum et ordinem, non etiam iuxta uerba translata. Huiusmodi autem fetum non usque et usque se patre dignum fuerit arbitratus.





S. EUSEBII HIERONYMI STRIDONENSIS PRESBYTERI TRANSLATIO HOMILIARUM NOuEM IN uISIONES ISAIAE ORIGENIS ADAMANTII. *



HOMILIA [a 1Kb] PRIMA. Et factum est in anno quo mortuus est Ozias rex, uidi Dominum sedentem super solium excelsum. Cap. uI.


1101 I. Quamdiu Osias rex uixit, non potuit uisionem uidere Isaias propheta. Erat enim Osias peccator, et faciens malignum ante conspectum Domini, et agens aduersus uoluntatem diuine legis. Ingressus est templum et sancta sanctorum, et ob hoc lepra perfusus in fronte est, ita ut extra ciuitatem uadens inter immundos computaretur. Talem igitur principem anime oportet mori, ut uisionem Dei uidere possimus. Neque enim frustra scriptum est: Et factum est in anno quo mortuus est Osias rex, uidi Dominum . Unicuique nostrum uiuit Osias,  siue Pharao, et non suspiramus, Aegyptia opera facientes. Si autem moritur, tunc suspiramus, ut in Exodo scriptum est. Si Osias uiuit, non uidemus gloriam Dei; si autem moritur, tunc uidemus, statim ut moritur Osias, gloriam Dei. Tantum  hoc sit ut regnet in nobis sermo eius qui dixit: Ego autem constitutus sum rex ab eo , et non regnet ira. Est quidem et peccati rex. Apostolus ita sciens, ait: Non ergo regnet peccatum in mortali uestro corpore . Miserabilis ille homo, cui peccatum regnat, qui tali se tradit regi, despiciens regnum Dei, et subiiciens se uoluptati. Propterea uoluptatis amator, non est amator Dei. Et secundum Apostolum de quibusdam dicitur: 1102 Amantes uoluptatem magis quam Deum . Et quidem idipsum non de his dictum est, qui omnino sunt infideles, sed de his, qui intrinsecus commorantur, uoluptatem magis quam Deum amantes; qui habent figurationem pietatis, uirtutem autem eius negantes. Hec propter mortem regis Osie,  post cuius interitum uidisse se ait uisionem Propheta. Que est autem uisio? uidi Dominum sedentem super thronum excelsum et eleuatum, etc. Non omnis qui uidet Deum, uidet eum sedentem super thronum excelsum et eleuatum. Scio alium prophetam  uidisse Dominum, et uidisse eum super thronum sedentem, sed non excelsum, neque eleuatum. Disserens Scripturam Daniel, dicit: Throni positi sunt , et non erat excelsus ille thronus. Et ueniam, ut sedeam ad iudicandum populum in ualle Iosaphat. Ergo hic in ualle sedit, et in ualle eum iudicaturus est, quem est condemnaturus. Aliud autem est uidere eum sedentem super thronum excelsum et eleuatum. Et in Michea: [a 1Kb] Egreditur et descendit Deus . Et ut uideat Sodomam, descendit. Descendens, ait, uidebo si secundum clamorem eorum uenientem ad me, consummauerunt . Igitur Deus aliquando sursum, aliquando deorsum iuxta dignitatem uidetur negotiorum. uidi ergo Dominum, 1103 Isaias ait, sedentem super thronum excelsum,  et eleuatum. Si uideo Deum in his qui hic sunt regnantem, non eum uideo super thronum excelsum et eleuatum. Si uideo eum regnantem celestibus uirtutibus, uideo eum sedentem super thronum excelsum et eleuatum. Quid est quod dicit celestibus uirtutibus? Throni, dominationes, principatus, potestates, uirtutes celestes sunt. Et si uideo eum, quomodo eis regnet in uerbo: uidi Dominum sedentem super thronum excelsum et eleuatum. Et plena erat domus gloria eius. Sursum quoque eleuatus est thronus eius, plenaque est domus gloria eius. Non arbitror, quia plena est domus gloria eius hec que in terra est. Domini est terra, et plenitudo eius . Plenitudinem autem glorie Dei non inuenies in presenti, sed si quis edificauerit templum Deo, uidebitur gloria Dei,  et si seruat hoc quod dictum est, plena domus uidetur gloria Dei, Nescio autem an sic domus gloria compleatur. Et in Leuitico quantum ad presens pertinet negotium, Deo largiente, legitur in Collecta que sequitur, [b 1Kb] quia precepit Dominus quedam fieri ut uideatur Domini gloria. Nec unquam apparebit gloria Dei, si non hec fiant. Cognoscimus autem illa cum lecta fuerint.

II. Et Seraphim stabant in circuitu eius, sex ale uni et sex ale alteri. Duo uideo Seraphim, et unumquodque eorum in semetipso habens sex alas. Deinde dispositio alarum. Et duabus quidem alis uelabant faciem, non propriam, sed Dei: duabus aliis uelabant pedes, non proprios, sed Dei; duabus autem aliis uolabant. Iuxta quod scriptum est, contrarium sibi  uidetur. Si stabant, uolare non poterant; scriptum uero est: Seraphim duo stabant in circuitu eius, sex ale uni, et sex ale alteri, et duabus quidem uelabant faciem, et duabus uelabant pedes, et duabus uolabant, et clamabant alter ad alterum. uerum hec Seraphim que circa Deum sunt, que sola cognitione dicunt: Sanctus, sanctus, sanctus; propter hoc seruant mysteria [Al. mysterium] Trinitatis, quia et ipsa sunt sancta. His enim in omnibus que sunt, sanctius nichil est. Et non leuiter dicunt alter ad alterum: Sanctus,  sanctus, sanctus; sed salutarem omnibus confessionem clamore pronuntiant [c 1Kb] . Que sunt ista duo Seraphim? Dominus meus iehsu et Spiritus sanctus. Nec putes Trinitatis dissidere naturam, si nominum seruantur officia. Operiebant faciem Dei. 1104 Exordium enim Dei ignotum est. Sed et pedes. Nouissimum enim quod in Deo nostro est, non comprehenditur. Sola enim media uidentur. Ante ista que fuerint, nescio: ex iis que sunt, intelligo [d 1Kb] Deum. Post ista que futura sunt, iuxta quod futura sunt, nescio. Quis pronuntiauit ei? Dixit Ecclesiastes: Annuntiate mihi priora et nouissima que erunt, et dicam quoniam Dii estis . Hinc et Isaias ait: Priora annuntiate nobis, et ponemus cor nostrum, et sciemus, et nouissima eorum que uentura sunt, indicate  nobis. Que uentura sunt, in futurum nuntiate, et dicemus quoniam Dii estis . Ex quo si quis dixerit preterita, et poterit nouissima dicere, Deus est. Quis ergo potest dicere preter Seraphim, Sanctus, sanctus, sanctus? Seraphim autem nudauerunt quamdam partem Dei, ut ita dicam, medietatem eius, et clamabant aliud ad aliud assistentia Deo, atque dicentia, Sanctus, sanctus, sanctus. Stant igitur et mouentur, stant cum Deo, mouentur demonstrantia Deum. Intellige enim quia uelant facies, uelant pedes, non mouentur que uelata sunt, non uelantur que uolant, et dicunt: Sanctus, sanctus, sanctus Dominus Deus sabaoth, plena est omnis terra gloria eius. Domini mei Iesu Christi nuntiatur aduentus, nunc itaque plena est omnis terra gloria eius. Aut  certe necdum plena est, sed futurum ut impleatur, cum expleta fuerit oratio, qua patrem nos ipse Dominus iussit orare, Cum oraueritis, inquiens, dicite: Pater noster qui es in celis, sanctificetur nomen tuum. Adueniat regnum tuum. Fiat uoluntas tua sicut in celo et in terra . Adhuc in celo uoluntas est Patris, in terris necdum uoluntas eius expleta est, ut ipse iehsu iuxta dispensationem carnis quam induerat, ait: Dedit mihi uniuersam potestatem, ut in celo et in terra . Numquid potestatem non habet in terra is qui habebat in celis? et aliquid de mundo acciperet, qui in sua uenerat? Sed ut ita crederetur Deus in terra, quomodo credebatur in celo, ergo accepit potestatem homo Christus, quam ante non habuit, et usque ad presens necdum habet  in terra omnium potestatem. In his quippe qui peccant, necdum regnat; sed quando ei data est et horum potestas, cum ei subdita fuerint omnia, tunc complebitur potestas, et perambulabit subiiciens sibi omnia . Quidam autem necdum uolunt subiici ei, 1105 uerum adhuc inimicis eius subiiciuntur. Nos porro dicamus: Nonne Deo subiecta erit anima mea ? apud Deum enim salutare meum.

III. Et duabus uolabant, et dicebat alter ad alterum:  Sanctus, sanctus, sanctus Dominus Deus Sabaoth: plena est omnis terra gloria eius. Et eleuatum est superliminare a uoce qua clamabant: uoce Iesu Christi et uoce Spiritus sancti. Si aliquis e nobis clamantium audierit uocem Iesu Christi et Spiritus sancti, eleuatur superliminare, et altius fit quam eo tempore cum eleuatum est, cumque dictum est: Attollite portas, principes, uestras, et eleuamini porte eternales, et introibit rex glorie .

Iu. Et domus impleta est fumo. Ex remissione ignis cuncta impleta est domus. Fumus autem uapor ignis est. Et dixi: O miser ego, quoniam compunctus sum, quia cum sim homo, et immunda labia habeam. Non possum sentire quare humiliauerit seipsum Isaias. uerum dicit: testimonium enim dat Scriptura, quia  eius mundantur labia ab uno ex Seraphim, qui missus est ad auferenda eius peccata. Unus autem ex Seraphim Dominus meus iehsu Christus est, qui ad auferenda peccata nostra a Patre missus est, et dicit: Ecce abstuli iniquitates tuas, et peccata tua circummundaui. Nec putes nature contumeliam, si Filius a Patre mittitur. Denique ut Unitatem deitatis in Trinitate cognoscas, solus Christus in presenti lectione nunc peccata dimittit, et tamen certum est a Trinitate peccata dimitti. Qui enim in uno crediderit, credit in omnibus. Deferatur ergo mihi de altario celesti forceps ut tangat labia mea. Forceps Domini si tetigit labia mea, mundat ea. Etsi mundauerit ea, et circumciderit a uitiis, ut nuper diximus, aperiam uerbo Dei os meum, nec ulterius sermo immundus  exiet ex ore meo: quia cum sim homo, et immunda labia habeam, in medio quoque populi immunda labia habentis habito. Seraphim quod missum fuit, mundauit labia Prophete, non mundauit autem labia populi. Confessus est enim ipse immunda labia se habere, et in medio populi immunda labia habentis habitare. Sed hoc quod missum est Seraphim, non iudicauit dignos esse de populo, ut et illorum labia emundaret, et idcirco adhuc impie agunt, idcirco adhuc 1106 Domino meo Iesu Christo repugnant, adhuc ei maledicunt immundis labiis. Ego autem precor, ut ueniens Seraphim, emundet labia mea.

u. Et regem Dominum Sabaoth uidi oculis meis. Cur non dicamus in presenti traditionem quamdam Iudeorum uerisimilem quidem, nec tamen ueram, et solutionem  eius quare non inueniamus? Aiunt ideo, Isaiam esse [a 1Kb] sectum a populo, quasi legem preuaricantem, et extra Scripturas annuntiantem. Scriptura enim dicit: Nemo uidebit faciem meam, et uiuet . Iste uero ait: uidi Dominum Sabaoth. Moyses  non uidit, et tu uidisti. Et propter hoc eum secuerunt, et condemnauerunt eum ut impium. Non enim sciebant quia duabus alis uelauerunt faciem Dei Seraphim. uidi Dominum, sed faciem non uidit  Isaias, nec Moyses uidit. Posteriora uidit  Moyses. uerumtamen uidit Dominum, etsi faciem eius non uidit. Et hic ergo uidit, licet faciem non uiderit. Male igitur condemnauerunt Prophetam. Et regem Dominum Sabaoth uidi oculis meis, et missus est ad me unus de Seraphim. Non est unus Domini mei Iesu Christi aduentus, quo descendit ad terras, et ad Isaiam uenit, et ad Moysem uenit, et ad populum uenit, et ad unumquemque Prophetarum uenit: neque tu timeas, etiamsi iam celo receptus est, iterum ueniet. Quia autem et ante presentiam carnalem ad homines uenerit, ipsum accipe testem denuntiantem atque dicentem: Ierusalem, Ierusalem, que occidis Prophetas, et lapidas eos qui missi sunt ad te, quoties uolui colligere filios tuos . Quoties uolui. Non dicit,  non uidi te nisi isto aduentu, sed dicit, quoties uolui. Et per singulos Prophetarum conuertens se: Ego, inquit, eram Christus, qui loquebar per Prophetas. Dixi, neque tu timeas, et nunc mittitur iehsu Christus. Non mentitur. uobiscum sum  omnes dies usque ad consummationem seculi . Non mentitur. Ubi duo uel tres collecti sunt in nomine meo, et ego sum in medio eorum. Quoniam igitur presto est, et assistit iehsu Christus, et paratus est et precinctus summus sacerdos offerre Patri interpellationes nostras, surgentes per ipsum sacrificia Patri offeramus. Ipse enim propitiatio est pro peccatis nostris, cui est gloria et imperium in secula seculorum. Amen.



HOMILIA SECUNDA. De eo quod scriptum est: Ecce uirgo in utero concipiet, etc. Cap. uII.


1107 I. Quantum ad dictum attinet, uerecunde fecit Achaz, cum ei fuisset imperatum, ut peteret signum in profundum aut in excelsum, et rationem reddidit cur petere noluerit . Ait quippe: Non petam, et non tentabo Dominum. Est tamen super hoc uerbo culpatus, et dicitur ad eum: Audite nunc, domus Dauid: Numquid modicum uobis prestare certamen hominibus, et quomodo Domino prestatis certamen? Deinde dicitur hec repromissio: Ideo Dominus ipse dabit uobis signum. Ecce uirgo in utero concipiet, et pariet filium, et uocabis nomen eius Emmanuel. Hec exponantur, et de reliquis uidebimus, indigentes et in illis gratia Dei ut manifestentur. Iubetur ut  petat signum, non simpliciter, sed sibi ipsi. Sermo quippe ait: Pete tibi signum a Domino Deo tuo in profundum aut in excelsum. Propositum est signum Dominus meus iehsu Christus. Hoc enim est signum quod iubetur ut sibi postulet in profundum aut in excelsum. In profundum quidem, quia qui descendit, ipse est. In excelsum uero, quia qui ascendit super omnes celos, ipse est. Mihi autem hoc signum propositum Dominus meus iehsu Christus in profundum  et in excelsum, nichil prodest, si non mihi fiat mysterium de profundo et excelso eius. Cum enim ego recepero mysterium de Christo Iesu de profundo et excelso, tunc accipiam signum secundum preceptum Domini, et dicetur mihi quasi habenti in memetipso profundum et excelsum: Neque dixeris in corde tuo, Quis ascendit in celum? Hoc est Christum deducere. Aut quis descendit in abyssum? hoc est, Christum ex mortuis reducere [Al. recedere]. Iuxta est uerbum tuum uehemens in ore tuo, et in corde tuo . Precipitur ergo nobis omnibus, ut petamus nobis hoc signum, ut nobis utile fiat signum quod dat Dominus Deus in profundum et in excelsum. Si quis autem est qui sciat, et rationabili contemplatione cognoscat hoc quod dictum est, in profundum et in excelsum,  non disiunctiue esse dictum, significat enim hoc quod utrumque possit. Pete tibi 1108 signum a Domino in profundum et in excelsum. Et in promissione autem dixit Apostolus: Ut cognoscamus quid sit profundum, et excelsum, et longitudo, et latitudo . Et dixit Achaz, non petam. Incredulus fuit. Dixit enim: Pete tibi ipsi. Populus autem usque hodie non petit signum, propterea non habet illum, et prebet Domino certamen populus qui non recipit Dominum meum Iesum Christum. Deinde alia sequitur questio. Isto enim dicente: Non petam, neque tentabo Dominum, et estimante tentationem esse, si peteret signum, ait: Audite nunc, domus Dauid. Numquid uobis modicum est prestare certamen hominibus, et quomodo Domino prestatis certamen? non prestat autem certamen  Domino, neque hominibus eum arbitror prestare certamen, qui petit signum in profundum aut in excelsum. Certamen quippe Dei est, quomodo saluet hominem. Non prestat igitur certamen Domino qui confugit ad salutem. Qui uero Domino certante, ut saluet hominem, fugit a salute, et procul recedit a Domino, prestat Domino certamen. Ideo dabit Dominus ipse uobis signum. Ecce uirgo in utero concipiet [Al. accipiet], et pariet filium, et uocabis nomen eius Emmanuel . ueritas exemplarium Prophete huius dicit, [a 57Kb] uocabis. In Mattheo porro scimus lectitari: Et uocabitur nomen eius Emmanuel. Non possumus dicere, quia oporteat minus aliquid facere de Propheta. Quomodo uero Euangelium hanc habet  scripturam? Utrum ab aliquo non intelligente, et ad faciliora currente, quomodo et in aliis multis factum est: an sic a principio, ut dicat forsitan aliquis editum esse Euangelium, qui uult deliberet. Propheta quidem manifeste habet, et uocabis nomen eius Emmanuel. Noui quemdam in exordio scripturarum Euangelii legentem: Et uocabis nomen eius Emmanuel, dixisse intra seipsum: Quid est uocabis? Quis uocabit? Achaz. Et quomodo potuit Achaz de  Saluatore, qui post generationes multas uenit, audire: uocabis nomen eius Emmanuel: atque ita pro eo quod est uocabis, scripsisse uocabitur? 1109 Sed uide quia non Achaz dicitur: Et uocabis nomen eius Emmanuel, sed domui Dauid uide manifeste dictum: Audite nunc, domus Dauid: Numquid modicum uobis est prestare certamen hominibus, et quomodo Domino prestatis certamen? Ideo dabit Dominus ipse uobis signum. Ecce uirgo in utero concipiet, et pariet filium, et uocabis nomen eius Emmanuel. Sed quando itaque non intelligimus hoc quod dictum est, nichil ex eo minus faciamus, neque ad faciliora curramus, sed exspectemus donec gratia Dei subiiciat nobis per illuminationem scientie [b 1Kb] illuminationem questionis: aut certe rursum gratia Dei per quem uult illuminet  nos, ut non ultra queramus, sed questio nostra soluatur. Si autem temere ad non intellecta prorumpimus, nos ipsos causabimur. Que est ergo domus Dauid? Si Dauid Christus est, ut frequenter probaui, domus Dauid nos sumus Ecclesia Dei: et dicitur nobis qui Ecclesia sumus, ut non prestemus certamen Deo supra dictum, sed ante Domino signum suscipiamus illud. Nobis, non domui Dauid ista dicuntur. Et prophetatur, quia si quis est domus Dauid, uocabit nomen eius Emmanuel. In aduentu enim Christi sola Ecclesia nostra de Christo dicit: Nobiscum Deus. His, ut dedit gratia Dei, explanatis, alia iam queramus enigmata.

II. Butyrum et mel manducabit. Quomodo Christus prophetatur butyrum et mel comesturus? Si hoc  fuerit expositum, Domino tribuente, rursus ea que sequuntur, aliam nobis ingerent questionem. Utinamque omnes faceremus illud quod scriptum est: Scrutamini Scripturas! Plura ex corporalibus cibis nominata sunt in Scripturis pro escis spiritalibus. Quasi modo nati paruuli rationabile et sine dolo lac desiderate . Ergo est sine dubio lac rationabile, et oportet nobis istiusmodi lac querere. Rursum in Prouerbiis de melle scriptum: Mel inueniens comede quod sufficit, ne forte plenus euomas . Num curauit Spiritus sanctus de melle isto quod notum est, ne forte plus comedamus? Sed sentiens utique Spiritus sanctus mel spiritale, ait: Mel inueniens comede quod sufficit. Quid autem sentiens Spiritus sanctus precepit nobis, ut  si inueniremus mel, inuenibile est siquidem mel, comedamus quod sufficit? uade, ait, ad apem, et disce quomodo operatrix est . Et inueniuntur Prophete apes esse. Fingunt siquidem ceras, et mella conficiunt, 1110 et si audienti mihi expedit dicere, faui eorum scripture sunt, quas reliquerunt. Et uolens ueni ad Scripturas, et inueni mel. Sed comede mel Et in Prouerbiis rursus dicitur: Bonus est enim fauus,  ut indulcentur fauces tue . Putasne, hoc dicit Spiritus sanctus, comede mel quod in usu est, bonum enim est? Ego non audeo dicere, quia de melle corporeo mihi precipiat Spiritus sanctus, comede mel. Ecce non habeo, aut certe nature huiusmodi sum, ut de melle comedere non possim: qua ratione mihi dicit, comede mel, et noli comedere carnes, sed comede, fili, mel; bonum est enim. Si uideas apes Prophetas, et opus eorum mella uel fauos, tunc uidebis quomodo pro dignitate sancti Spiritus intelligas, comede mel, fili; bonum est enim. Si quis meditatur eloquia diuina, et nutritur sermonibus Scripturarum, compleat mandatum diuinum iubens, comede mel, fili: et faciens quod iussum est, potitur sermone, qui sequitur, Bonum  est enim. Quia bonum est hoc mel, quod in Scripturis inuenitur. Quod autem dicitur: uade ad apem, istiusmodi est. Est quedam  apis super apes: et quomodo inter apes rex quidam est qui nominatur esse rex: sic princeps apum Dominus est iehsu Christus, ad quem mittit me Spiritus sanctus, ut comedam mel, bonum est enim, et fauus eius ut indulcentur fauces mee. Et forte subtiliores littere faui erunt, mel uero est qui in his est intellectus. Iste porro qui est natus ex uirgine Emmanuel, butyrum et mel manducat, et querit ab unoquoque nostrum butyrum manducare. Quomodo a singulis nostrum butyrum querit et mel, sermo edocebit. Opera nostra dulcia, sermones nostri suauissimi et utiles, mella sunt que manducat Emmanuel, que  manducat iste qui natus est de uirgine. Si uero sermones nostri amaritudine pleni sunt, ira, animositate, molestia, turpiloquio, uitiis, contentione, dedit in os meum fel, et non comedit ab his sermonibus Saluator. Comedet autem Saluator de sermonibus qui sunt apud homines, si fuerint sermones eorum mel. Approbemus hoc de Scripturis. Ecce sto ad ostium, et pulso. Si quis aperuerit mihi ostium, ingrediar ad eum, et cenabo cum illo, et ille mecum. . Igitur ipse pollicetur se ex nostris cenaturum nobiscum esse, certum est autem quia et nos cum illo cenamus, si cenemus illum. Comedens quippe de nostris bonis sermonibus, operibus, et intellectu, repascit nos suis [a 1Kb] escis spiritalibus, et diuinis, et melioribus. Propterea quia beatum est  suscipere Saluatorem, apertis ostiis principalis cordis nostri, preparemus ei mella, et omnem cenam eius: ut ipse nos ducat ad magnam cenam Patris in regno celorum, que est in Christo Iesu, cui est gloria et imperium in secula seculorum. Amen.



HOMILIA TERTIA. De septem mulieribus. Cap. XI.

1111 I. Septem mulieres patiuntur opprobrium, et circumeunt querentes eum recipere, qui possit auferre opprobrium earum. Ipse septem mulieres  repromittunt ut suum panem manducent, et uestimentis suis operiantur. Non necesse habent panem eius, sed nomen eius qui opprobrium earum possit auferre. Non indigent uestimentis hominis quem assumunt. Meliora habent uestimenta, quam potest eis homo prestare. Lautiores habent cibos, quam conditio potest humana largiri. Cuius ergo sint septem mulieres, et quod sit opprobrium earum, dignum est considerare. Septem mulieres una sunt, Spiritus enim Dei sunt. Et ista una, septem sunt. Spiritus enim Dei est spiritus sapientie et intellectus, spiritus consilii et uirtutis, spiritus scientie et pietatis, spiritus timoris Domini . Ista sapientia patitur opprobrium a multis sapientiis insurgentibus in se. Iste uerus intellectus sustinet opprobrium  ab intellectibus falsis. Istud magnum consilium opprobratur a multis consiliis non bonis. Ista uirtus maledicitur a quadam, que cum non sit uirtus, repromittit se esse uirtutem. Ista scientia patitur opprobrium a quadam falsi nominis scientia nomen suum subripiente. Ista pietas exprobratur ab ea, que cum se dicat esse pietatem, impietas est, et impios instruit. Iste timor patitur opprobrium ab eo qui putatur esse timor. Multi enim pollicentur diuinum metum, sed non cum scientia metuunt. Quomodo ergo iste septem patiuntur opprobrium, consideremus. uide sapientiam seculi huius, uide sapientiam principum mundi huius, quomodo exprobrant sapientiam Christi mei, et quomodo exprobrant sapientiam Iudaismi ueri, iuxta quem nos circumcidimur  spiritaliter, isti uero preciduntur. Intellige itaque quomodo sapientia seculi huius et principum mundi istius, maledicunt sapientie: et ob hoc queritur homo qui cum istis septem spiritalibus 1112 uelut mulieribus sit, ut auferat earum opprobrium. Proprie unus est homo qui auferat earum opprobrium. Quis est iste homo? iehsu qui exiuit iuxta carnem de radice Iesse factus ex semine Dauid secundum carnem, predestinatus Filius Dei in uirtute iuxta spiritum iustificationis . Exiit quippe [b 1Kb] uirga de radice Iesse. uirga non est primogenitus omnis creature, uirga non est qui in principio era apud Deum Deus uerbum; sed uirga de radice Iesse, cui iuxta carnem natus est; Exiit enim uirga de radice Iesse, et flos de radice eius ascendit. Quis est flos,  et que est radix? Ambo enim in unum idipsum subiacent. Differentia autem est negotiorum. Nam si peccator es, non est tibi flos, neque uidebis florem, qui est ex radice Iesse. ueniet enim et ad te uirga, quomodo [c 1Kb] Discipulus uirge et floris loquitur. De uirga quidem dicit: Quid uultis, in uirga ueniam ad uos? De flore uero: An in caritate Dei et spiritu mansuetudinis? Exiit ergo de radice Iesse uirga sapientie ei qui suppliciis plectitur, uirga ei qui indiget increpatione, uirga ei qui necesse habet ut arguatur. Flos uero ei qui iam eruditus est, et non indiget  dura correctione, uel certe non indiget penis, sed ualenti iam florere incipere, et ad perfectum fructum exire. Primum enim flos ostenditur, deinde post florem uirga fit, et ad fructum exit. Exiit uirga de radice Iesse, et flos de radice eius ascendet, et requiescent super eum septem mulieres, spiritus Domini, spiritus sapientie et intellectus requiescet super eum. Spiritus enim sapientie non requieuit in Moyse, spiritus sapientie non requieuit in Iesu Naue, spiritus sapientie non requieuit in singulis Prophetarum, in Isaia, in Ieremia.

II. Nec uero quasi blasphemantem me lapidetis, dum uelim glorificare Dominum meum Iesum Christum: sed sustinentes considerate quod dicitur, et uidebitis quia in nullo eorum requieuerit spiritus, 1113 non quod ad nullum eorum uenerit, sed quod in nullo requieuerit. uenit super Moysem, et non  credidit Moyses post spiritum sapientie qui uenit ad eum. Audite enim, ait, contumaces: Numquid ex petra ista educam uobis aquam? uenit super omnes iustos, uenit et super Isaiam, sed quid ait? Immunda labia habeo: et in medio populi immunda labia habentis, ego habito : uenit spiritus sapientie post illam forcipem et ignem, uenit ad immunda labia habentem, sed non requieuit. Ministro quidem eo usus est, non autem requieuit. Tribulatur ad quemcumque uenerit hominem. Peccat enim omnis homo, nec est iustus super terram qui faciat bonum, et non peccet. Nemo mundus a sordibus, neque si una die sit uita eius, numerati autem menses eius . Igitur super nullum requiescit. Possumus et de Euangelio  probare, quia uenit spiritus super multos, et non mansit in eis. Ante paululum lectum est: Non permanebit spiritus meus in hominibus istis in eternum. Non ait, non erit, sed non permanebit. Unum uidit Ioannes solum, in quo permansit, et signum hoc erat: Super quem uideris spiritum descendentem, et manentem in eo, iste est Filius Dei. Ministrauit quidem uerbo Dei spiritu descendente: post modicum peccat, post modicum otiosum uerbum loquitur: nescio autem si et sine peccato maneat. Putasne, presente spiritu, peccare conceditur? Super nullum ergo requieuit spiritus Dei secundum quod scriptum est: Exiit uirga de radice Iesse, et flos de radice eius ascendit, et requiescit super eum spiritus Dei, spiritus sapientie, spiritus intellectus, spiritus consilii et uirtutis. Propter  hoc magni consilii est angelus: propter hoc inualuit, et inualescens ascendit, et mirantur eum uirtutes ascendentem, et dicunt de eo: Iste est Dominus fortis et potens in prelio. Adhuc ergo dicam in celestia ascendentem, uel ad fortitudinem eius: Et requieuit super eum spiritus consilii et fortitudinis. Fortitudo mea, et laus mea Dominus, et factus est mihi in salutem. Requieuit ergo super eum spiritus Dei, spiritus sapientie et intellectus, spiritus consilii et fortitudinis, spiritus sapientie et pietatis, et impleuit eum spiritus timoris Domini.

III. Mulieres igitur querentes quem assumant, apprehendent  septem unum hominem. Et hoc ex prioribus pendet, et oportet primo cognoscere quando recipiant 1114 septem mulieres unum hominem. Cum fortes Ierusalem humiliati fuerint, cum luxerint thece eorum ornamenta filiarum Sion, cum derelicta fuerit illa sola, cum elisa fuerit ad terram, tunc apprehendent septem mulieres unum hominem dicentes: Panem nostrum manducabimus, et uestimentis nostris operiemur: uerumtamen nomen tuum inuocetur super nos. Tunc apprehendent et uere tenebunt septem mulieres hominem unum, Iesum Christum Dominum nostrum iuxta quod intelligitur homo, iuxta quod natus est, iuxta quod corpus assumpsit. Apprehendent septem mulieres hominem unum, dicentes: Panem nostrum manducabimus. Multi ambulant  homines, et nullum apprehendunt mulieres, nullus eis placet homo. Non enim propter inopiam hominum unum hominem apprehendunt; non propter raritatem hominis qualem uoluerunt, talem quesierunt: unum solum repererunt hominem quem apprehenderunt, ut dicant ei: Panem nostrum manducabimus, et uestimentis nostris operiemur. Est quidam cibus sapientie, est quidam cibus similiter intellectus, et reliquorum spirituum. Quis est iste cibus? Non timeo dicere, cibus alius est extra istos: forte ut meus est cibus sermo Dei, qui ait: Ego sum panis uiuens, qui de celo descendi, et uitam do mundo : sic sapientie cibus ipse Pater. Propter hoc est: Meus cibus est, ut faciam uoluntatem eius, qui me misit, ut consummem opus eius .  Nec putandum est aliquo indigere sapientiam et intellectum, ceterosque spiritus, quia alium cibum habeant, cum totius dispensationis unus sit cibus natura Dei. Panem nostrum manducabimus, et uestimentis nostris operiemur. Est quidam ornatus sapientie quo decoratur. Ornata est sermone sapientia. singule harum mulierum habent ornamenta. uerumtamen nomen tuum inuocetur super nos, aufer opprobrium nostrum. Quod est nomen sapientie? iehsu. Quid est, Inuocetur nomen tuum super nos? Ego sum sapientia, uolo tuo nomine uocari, ut ego sapientia dicar iehsu, ut intellectus et consilium magnum et fortitudo, et scientia, et pietas et timor Dei nominentur iehsu, ut omnia in omnibus nomen tuum fiat. Nomen tuum inuocetur super nos, aufer opprobrium [a 1Kb] nostrum.  Reuera abstulit opprobrium iehsu. Idcirco surgentes oremus Deum, qui hunc misit hominem, ut septem mulierum spiritus in eo requiesceret, ut nobis iste homo tribuat communionem harum mulierum: ut assumentes eas fiamus sapientes, intelligentes in Deo et hominibus, uirtutibus adornantes animam nostram in Christo Iesu, cui est gloria et imperium in secula seculorum. Amen.



HOMILIA QUARTA. De uisione Dei et Seraphim. Cap. uI.

1115 I. Impossibile est inuenire principium Dei. Principium ortus Dei nusquam comprehendis.  Non dico tu, sed neque aliquis, neque aliud quidquam eorum que subsistunt. Solus Saluator et Spiritus sanctus, qui semper fuerunt cum Deo, uident faciem eius: et forte Angeli qui uident iugiter faciem Patris qui est in celis, uident et principia negotiorum. Sic autem et pedes abscondunt ante homines Seraphim. Nouissima enim ut sunt, non ualent enarrari. Quis annuntiabit de nouissimis? ait Scriptura . Que uidemus  media sunt: que ante mundum fuerint, ignoramus. Fuerunt porro quedam ante mundum. Que post mundum secutura sint, ad certum non apprehendimus. Erunt autem alia post mundum. Ea igitur que scripta sunt: In principio fecit Deus celum et terram, terra autem erat inuisibilis incomposita,  et tenebre erant super abyssum, et spiritus Dei ferebatur super aquas, apprehenduntur . Munde erant aque iste, in quibus incubabat spiritus Dei. Sed et tenebre que super abyssum erant, non sunt ingenite. Utrumque enim ex nichilo creatum est. Audi in Isaia dicentem Dominum: Ego Deus qui construxi lucem, et feci tenebras . Audi sapientiam in Prouerbiis predicantem: Ante omnes abyssos nata sum . Non erant ista ingenita, sed quando, uel quomodo sunt nata, nescio. uelantur enim a Seraphim priora operum Dei, id est, facies Dei: similiter autem et pedes. Ea que post extremum seculum futura sunt in secula seculorum, quis potest exponere? Garrulorum est hominum horum notitiam polliceri, nescientium quia  homo ea tantum potest capere que media sunt, et ea que post mundum usque ad consummationem in iudicio sunt futura, de penis, de retributione. Et horum quoque multa absconsa sunt nobis, ut propter hoc quidem scriptum sit: Duabus uelabant faciem. Non solum autem uelabant, sed et contegebant, id est sic uelabant, ut nec modicum uideretur priorum, dico autem faciei: neque paululum 1116 quid agnosceretur nouissimorum, hoc est, pedum eius. Duabus uolabant. Aperta sunt media ad contemplandum. Et clamabant alter ad alterum. Non alter ad plures, sed alter ad alterum. Audire enim sanctitudinem Dei que annuntiatur a Saluatore, iuxta dignitatem rei nemo potest nisi Spiritus sanctus: quomodo rursum inhabitare sanctimoniam Dei que  annuntiatur a Spiritu sancto, nemo potest nisi solus Saluator. Ob id alter ad alterum clamabant, et dicebant: Sanctus, sanctus, sanctus. Non eis sufficit semel clamare sanctus, neque bis, sed perfectum numerum Trinitatis assumunt , ut multitudinem sanctitatis manifestent Dei, que est trine sanctitatis repetita communitas, sanctitas Patris, sanctitas unigeniti Filii, et Spiritus sancti. Etenim sanctificans et sanctificati ex uno omnes . Qui sanctificat Saluator est, iuxta hoc quod homo est a Deo Patre accipiens sanctitatem. Dicunt itaque: Sanctus, sanctus, sanctus, Dominus Deus Sabaoth. Interpretatur Sabaoth  Dominus militiarum,

II. Plena est omnis terra gloria eius. Olim plena  domus erat gloria, nunc uero his qui super terram sunt, a Seraphim prophetatur, quia futurum sit, ut uniuersam terram gloria Dei mei Christus impleat. In omnibus quippe qui conuersatione sua glorificent Deum, gloria Dei est, atque ita uniuersa terra plena est gloria Dei. Olim non omnis terra plena erat gloria Dei, sed unus angulus terre, quando dicebatur: Notus in Iudea Deus, in Isrel magnum nomen eius. Gloria Deo, qui misit Filium suum, ut omnis terra plena fieret gloria sua. Sed quid tibi prodest, si terra plena sit propter ecclesias beatorum, qui ubicumque sunt, gloria Dei, tu autem non sis particeps glorie plenitudinis Dei? Et tu ergo labora, et in cunctis enitere ut sis gloriam Dei querens, ut inhabitet et inueniat locum in te, et fias etiam tu cum omni terra,  in qua est gloria Dei, plena, gloria eius. Quomodo fit per singulos nostrum plenitudo glorie Dei? Si que facio, que loquor, in gloriam Dei fiant, plenus sermo 1117 meus et actus fit gloria Dei. Si et processus, et ingressus meus in gloriam Dei est, si cibus, si potus meus, si omnia que facio in gloriam Dei fiant, et ego particeps sum istius dicti: Plena est terra gloria eius. Cum ergo omnia ista fecero, eleuatum est superliminare a uoce Seraphim, qua clamabant. Beatum est itaque unumquemque nostrum ita laborare ut particeps fiat ostii, et superliminaris ostii, quod iuxta intellectum est Christus Deus. Neque enim indecens dictu reor ostium carnem, et superliminare uerbum nuncupari.

III. Eleuatum est superliminare a uoce qua clamabant,  et domus repleta est fumo. Fumus iste donum est de gloria Dei: Et dixi: O miser ego quoniam compunctus sum. Antequam uideas uisionem, non confiteris te esse miserum, o Isaia? Non ait: quamdiu uixit Osias, neque in sensum meum uenit quia miser essem. Incipio autem nosse quia miser sum, quando uideo uisionem, moriente mihi Osia rege leproso, et dico: O miser ego ! Nunc incipio et ego confiteri Domino, et dicere de memetipso: O miser ego! quomodo Isaias dicit: O miser ego! Proxime autem huic et Apostolus dicit: Miser ego homo, quis me liberabit de corpore mortis huius ? Beatum est ergo ut miserum me fatear. Si me humiliauero, et penitens super peccatis meis fleuero, exaudiet me Deus, et dabit mihi liberatorem, et dicam  gratias Deo per Iesum Christum Dominum nostrum . uerum ex corde dicamus, miser ego sum. Unusquisque recordetur causas miseriarum suarum, et delicta, et dicamus surgentes ad orationem, memores quidem quasi confitentes, obliti autem quasi iam non facientes, et dicamus: Miser ego, quoniam compunctus sum. Non est compunctus antequam uideret uisionem, antequam Osias moreretur: cum incipit penitentiam agere, statim dicit: quoniam compunctus sum. Si quis sine sensu est iuxta interiorem hominem, cum peccator sit, non compungitur: sed quasi in exteriora membra licet adhibeas stimulum, non sentit mortuum corpus: eodem modo si adhibeas peccatori uerba diuina mortificato  per peccatum, et non agenti penitentiam, neque mestus est, neque penitet, neque habet tristitiam operantem confessionem, tristitiam que secundum Deum est. Si quis autem uult saluari, et audierit sermones arguentis se, et corripientis, statim dicit: O miser ego! Nec sufficit dicere, miser ego: apponendum est ei, quia compunctus sum. Utinam amplius compungamur! Quanto enim 1118 plus compungimur, tanto plus nobis peccatorum uincula laxantur. Propter hoc Achab ille non multum utilitatis est consecutus, quia non multum compunctus est : sed compunctus quidem est semel tantum. Quamobrem dictum est: uidisti quomodo compunctus est Achab. Si uero quis talis fuerit ut non cesset compungi, dicit similiter ut Apostolus:  Non sum dignus uocari Apostolus propter hoc quod persecutus sum Ecclesiam Dei . Et: Mihi minimo omnium sanctorum data est ista gratia . Et: Fidelis Deus, quia iehsu Christus uenit in hunc mundum, peccatores saluare, quorum primus ego sum . uidesne quia multum compunctus est, et non semel, sed semper scribens, et loquens, et agens compunctus est? quomodo et Isaias in presenti, qui dicit: O miser ego sum, compunctus sum, quia cum sim homo, et immunda labia habeam, et in medio quoque populi immunda labia habentis habitem. Annotemus et aliud quiddam, quia peccata Isaie non in factis, sed tantum in sermonibus erant. Propter quod ait: Quia cum homo sim, et immunda labia habeam. Erat autem et populus immunda labia  habens. Non decuit eum accusare populum, et dicere plura peccata in eo esse, quam immundorum labiorum.

Iu. Et regem Dominum Sabaoth uidi oculis meis. Si quando de Deo cogitauerimus, cum adhuc sumus peccatores, et nos dicamus, que nunc dicit Propheta: Et missus est de me unus de Seraphim. Quam bonus Deus! Quia, inquit, audio confitentem Isaiam, dixit enim: O miser ego, quoniam audio penitentem, ait quippe: Compunctus sum: quia propria delicta pronuntiauit dicens: Quia cum sim homo, et immunda labia habeo, et in medio quoque populi immunda labia habentis habitem. Et ego, adhuc loquente eo, dico: Ecce adsum. Et missus est ad me unus de Seraphim, et in manu sua habebat  carbonem. Carbo defertur ad Prophetam, ut per ignis ustionem purgentur labia eius, que aliquando peccauerant. Quis est iste unus de Seraphim? Dominus meus iehsu Christus, iste iuxta dispensationem carnis missus est habens in manu sua carbonem, et dicens: Ignem ueni mittere super terram.

u. Et utinam iam ardeat! Et missus est ad me unus de Seraphim, et in manu eius habebat carbonem, quem acceperat forcipe de altari. Non quocumque simpliciter et fortuito Propheta igne purgatur, sed qui est de altari Dei. Si purgatus non fueris altaris igne,  residet tibi ille, de quo dictum est: ite a me in 1119 ignem eternum, qui preparatus est Zabulo et angelis eius. Non est talis ignis de altari. Omnes igni tradendi sunt, sed non omnes uni igni, alios de altari ignis exspectat, alios ignis, qui preparatus est Zabulo et angelis eius. Tangat ergo labia mentis et anime nostre sermo corripiens, ut et nos dicamus: et tetigit os meum. Si mundauero os meum, ut nichil otiosum, nichil fatuum, nichil turpe, nichil scurrile , nichil eorum, que interdicta sunt, loquar, tunc possumus dicere: tetigit os meum. Porro quamdiu immunda labia habeo, et 1120 immundas res gero propter uerba peccati, non tangit os meum ignis de altari, neque mittitur ad me unus de Seraphim.

 uI. Et dixit: Ecce tetigi labia tua, et abstuli iniquitates tuas, et peccata tua circumpurgaui. Mordeat nos sermo diuinus, exurat animas nostras. Dicamus audientes: Nonne cor nostrum ardens erat in nobis? ut auferantur iniquitates nostre, atque peccata, et mundi effecti mundo ore, mundoque corde, et munda tota conscientia, gratias agamus omnipotenti Deo in Christo Iesu, cui est gloria et imperium in secula seculorum. Amen.



HOMILIA QUINTA. De eo, quod scriptum est: Quis eleuauit ab Oriente iustitiam, et de uisione iterum aliter. Cap. uI.



1119 I. Ait Prophetes esse Christum uiuentem  iustitiam, et [b 1Kb] putabamus nos ab Apostolo solum dictum esse, quia Christus sit iustitia, et sanctificatio, et redemptio, et sapientia . Forte autem et Apostolus instructus a Prophetis, nouit animatam esse iustitiam et uiuentem: Que est ista iustitia? Unigenitus Dei. Quia autem non [c 1Kb] solum ab Apostolo ortum est Christum esse iustitiam et uiuentem, et subsistentem iustitiam; sed inuenies et a propheticis sermonibus hoc nobis mysterium exhibitum. Certum et a capitulo, in quo nunc lectio conquieuit: Quis enim, inquit, surgere fecit ab Oriente iustitiam, et uocauit eam ad pedes suos ? uocauit iustitiam. Manifestum est animatam eam esse, si ambulet uocata. uocauit autem Christum Pater, quo ob nostram salutem, ad nos iter  faceret, et descenderet de celo ad nos. Nemo enim ascendit in celum, nisi qui de celo descendit Filius hominis. uocauit eum de Oriente: non de isto sensibili, sed de oriente lucis uere. Propter quod scriptum est: Quis exsurgere de Oriente fecit iustitiam, et uocauit eam ad pedes suos? Pater uocauit Filium, immo ut uere dicamus, Deus hominem uocauit iustitiam ad pedes suos, id est, incarnationem Filii sui. Ideo et adoramus scabellum pedum illius, iuxta quod scriptum est: Adorate scabellum pedum eius, quia sanctum est. Caro siquidem Domini honorem  deitatis assumit. Quia autem principium lectionis 1120 altiori indiget expositione, oremus summum regem, ut sermo, qui uocatus abierat, ad nos iterum reuertatur, ut pauca iuxta possibilitatem nostram edisseramus.

II. Et factum est in anno, quo mortuus est rex Osias: uidi Dominum sedentem supra thronum excelsum, et plena erat domus gloria eius; et Seraphim stabant in circuitu eius, sex ale uni, et sex ale alteri. Et duabus quidem uelabant faciem eius, et duabus uelabant pedes, et duabus uolabant, et clamabant alter ad alterum, et dicebant: Sanctus, sanctus, sanctus Dominus Deus Sabaoth, plena est terra gloria eius: et reliqua. uerum ut et nos uideamus uisionem, quam uidit Isaias, uocemus Iesum, qui non uidentibus  largitus est oculos. Potest enim etiam nunc uenire et facere, ut ea, que in lectione sacramenta dicta sunt, apertis oculis intueamur: repromittamus ei iam nos non ultra facere corpus Christi corpus meretricis, nec facere opera digna luctu. Unusquisque nostrum hec corde loquatur ad Deum, et precemur, ut aduentus eius etiam nunc fiat. Si enim non aduenerit iehsu, ista uidere non possumus. Precor ut mittatur etiam ad me Seraphim, et, comprehenso de forcipe carbone, purget labia mea: et quid dico labia mea? Isaias sanctus erat, et ideo tantum labia eius purgata sunt, quia labiis tantum, id est, sermone deliquerat. Ego uero non sum talis, ut possim dicere, quod solum immunda labia habeo; 1121 sed metuo ne immundum cor habeam,  immundos oculos, immundas aures, immundum os. Quamdiu in omnibus istis pecco, totus immundus sum. Si uidero mulierem ad concupiscendum, iam mechatus sum eam in corde meo. Ecce immundos oculos habeo. Si de pectore meo exeant cogitationes pessime, adulteria, fornicationes, falsa testimonia, ecce cor immundum habeo. Quam formosi pedes euangelizantium pacem, euangelizantium bona ! Ego uero timeo ne currens ad mala immundos pedes habeam. Extendo ad Dominum manus meas. Et forte auertens faciem suam dicit: Si extenderitis manus, auertam faciem meam a uobis . Quis ergo me mundat? Quis lauat pedes meos? Iesu, ueni, sordidos habeo pedes, propter me fias seruus: mitte aquam tuam in peluim tuam,  ueni, laua pedes meos. Et scio temerarium esse quod dico. Sed timeo comminationem dicenti: Si non lauero pedes tuos, non habebis partem mecum . Ideo laua pedes meos, ut habeam partem tecum. Sed quid aio laua pedes meos? Petrus hoc potuit dicere, qui non habuit necesse, nisi tantum ut pedes eius lauarentur, totus quippe mundus erat. Ego potius cum semel lotus sum [Leg. sim], illo indigeo baptismate, de quo Dominis ait: Ego aliud  Baptisma habeo baptizare. Cur ista diximus? Preparo et me et audientes ad maiora mysteria. Si tamen ueniat, si descendat ad nos sermo Dei: timeo enim ne me fugiat, ne benedictionem quoque meam dedignetur. Fugit quondam sermo populum propter [a 1Kb] Achar unum peccatorem; fugit, inquam, sermo populum propter unum peccatorem Achar, filium Zambri filii Zara ex tribu Iuda, qui inobediens fuit Deo, et ideo anathematizatus est . Et quia nunc populi multitudo [b 1Kb] est propter parasceuen, et maxime in Dominica die, que passionis Christi commemoratrix est , orate Deum omnipotentem, ut ueniat ad nos sermo eius. Etiamsi peccatores estis,  orate Dominum. Peccatores exaudit Deus. Quod si timetis illud, quod in Euangelio dicitur: Scimus quia peccatores non exaudiat Deus , nolite pertimescere, nolite credere. Cecus erat qui hoc dixit. Magis autem credite ei, qui dicit, et non mentitur, et si fuerint peccata uestra ut coccinum, ut lanam dealbabo . Et: 1122 Si uolueritis, et audieritis me, bona terre edetis . Si uultis uel nunc audire, oremus in commune Dominum, ut saltem nunc, adueniente uerbo prophetica uerba dicta ualeamus aduertere.

III. Factum est, inquit, in anno, quo mortuus est Osias rex, uidi Dominum sedentem super thronum excelsum. uisio ascripta est. Cur regis tempus significatum? Intendite quando oborta sit uisio. Cum mortuus  est Osias rex, uidit Isaias Dominum Sabaoth sedentem super thronum excelsum. Si quis ex nostris nouit, qui fuerit Osias, et que gesserit, ille potest nosse quid docuerit Propheta per spiritum, quid exhibeat nobis sermo diuinus. uadam ad uitam Osie, et requiram ex Regnorum libris, et ex Paralipomenon historia de Osia: ibique uidebo, quia necessarium sit, si futurum sit, ut uideam Dominum Sabaoth sedentem super thronum excelsum, mihi mori Osiam regem . Iste Osias ex semine Dauid descendens, et regnans in populo Iuda, quamdiu quidem uixit Zacarias, qui intelligebat , fecit rectum in conspectu Domini. Nec sufficiens isto, fecit luminaria magna Domino, et composuit templum Dei, et  multe fuerunt in religione eius uirtutes. Quando autem mortuus est Zacarias intelligens, tunc fecit malignum. Quis hic qui fecit malignum? Rex erat, non sacerdos. Alius ordo regius, alius ordo sacerdotalis. uoluit ingredi in templum, et locum agere sacerdotis, et facere opus, quod non fuerat ei concessum. Introiit preueniens sacerdotes, et assumpsit uas libaminis. Ingressus autem et princeps sacerdotum, qui tempore illo erat, et octoginta sacerdotes  cum eo; dixit ad eum princeps sacerdotum: Nonne tu es Osias, et non Sacerdos? uiolenter perseuerauit, et lepra ascendit in frontem eius. Proiectus est mortuus, egressus est de templo, eduxit eum Dominus. Igitur leprosus factus est propter preuaricationem legis. Unusquisque sub regno est siue peccati, siue iustitie. Si peccatum mihi regnat, unus sum de regibus Isrel, qui templum uiolenter ingressi sunt. Si iustus sum iuxta mensuram profectus mei, et facio rectum, et perseuero ante conspectum Dei, regnat mihi iustitia. Quamdiu uero uixit leprosus, Isaias immunda labia habuit. Quamdiu uixit iniquus, non potuit Isaias Dominum Sabaoth uidere, 1123 et immunda labia habuit, sub iniquo quippe rege erat. Quando enim incipit uidere uisionem Dei? Anno  quo mortuus est Osias. His similia, et de multis scriptis poteris dicere, tribuente Deo. In Exodo istiusmodi quiddam scriptum est: Et factum est post dies aliquot, mortuus est rex Aegypti, et suspirauerunt filii Isrel, et ascendit clamor eorum ad Deum . Quamdiu uixit Pharao, non suspirauerunt filii Isrel, et in peius positi, ne gemendi quidem habuerunt liberam facultatem. uiuebat quippe rex, qui imperabat eis et lateres et paleas facere. Quamdiu uixit Pharao, non suspirauerunt ad Deum: cum mortuus est Pharao, tunc ualuerunt madida fletibus ora sustollere. uiuit rex malignus in pectore nostro, quamdiu uiuit Pharao Zabulus. Tunc lateres operamur, et paleas, et tunc lacrymas intra silentium deuoramus, et iniquitatis opera prima facimus. Cum autem mortuus  fuerit, Domino Deo nos uisitante, tunc suspiramus ad Dominum. Idcirco oremus Dominum, ut regnum peccati, quod est in mortali nostro corpore, moriatur. Peccatum enim, ait, mortuum est: ego autem 1124 reuixi. . Et rursum, Peccatum reuixit, ego autem mortuus sum . Moriente uno, qui potitur regno peccati Osia, moritur et Pharao. Cum moritur rex pessimus erigo ad celum oculos, et exaudit [Al. exaudiuit] uocem meam Deus, quomodo Abraham, et Isaac, et Iacob: et uideo Dominum Sabaoth sedentem, et regnantem super excelsum solium, quem populus non uidit. Nondum enim Osias mortuus fuerat. uolo quiddam simile interponere bone rei, que huic contraria est. Iste ipse Osias quamdiu uixit Zacarias intelligens,  non fecit peccatum in conspectu Dei; moriente Zacaria, declinauit a Domino, ubi imperauit populo, et rexit urbem. Hec diebus et noctibus legentes, et audientes Dominum dicentem: Oportuit te mittere pecuniam meam ad mensam; et ego ueniens cum usuris eam exegissem , non colligamus in sudario mnam creditam, nec pecuniam mittamus in terram, sed feneremur eam populis. Et cum nos crediderimus dominicam rationem, uobis erit uidendum quomodo credita cum usuris exsoluatis. Quam, etc. Amen.



HOMILIA SEXTA. De eo quod scriptum est: Quem mittam, et quis ibit nobis, etc., usque ad eum locum, in quo ait, Et conuertantur, et sanem eos. Cap. uI.


1123. I. uidens Isaias Dominum Sabaoth sedentem super thronum excelsum et eleuatum, uidens autem et seraphim circumstantia eum, et [a 1Kb] remissam peccatorum recipiens per eum ignem, qui allatus de altario, labia eius contactu purgauit, ait se audisse uocem Domini non imperantis, sed excitantis atque dicentis: quem mittam, et quis ibit ad populum istum? Deinde dicit se respondisse Domino: Ecce sum ego: mitte me. Factus autem in hoc loco, et scrutans ea, que scripta sunt, inuenio aliud fecisse Moysen, aliud  Isaiam. Moyses enim electus ad eductionem populi de terra Aegypti, ait: Prouide alium quem mittas , etiam uidetur contradicere Deo. Isaias uero non electus, sed audiens quem mittam, et quis ibit: Ecce, inquit, ego sum, mitte me. Dignum est ergo spiritalibus spiritalia comparare, et requirere, quis e duobus melius fecerit: Moysesne, qui postquam electus est, recusauit: an Isaias, qui ne electus quidem ipse se obtulit, ut mitteretur ad populum. Nescio enim si potest quis eam contrarietatem negotiorum, 1124 que in utroque uidetur, intendens, dicere, quia idipsum fecerit Moyses, quod Isaias. Ego audacter feci, comparans duos sanctos, et beatos uiros, et decernens, et dicens uerecundius Moysem fecisse, quam Isaiam. Moyses quippe magnitudinem  considerabat, preesse populo ad educendum eum de terra Aegypti, et repugnare Aegyptiorum incantationibus et maleficiis. Propter hoc ait: Prouide alium quem mittas. Iste autem non exspectans audire quid ei iuberetur ut diceret, ac si electus fuisset: Ecce, inquit, sum ego, mitte me. Unde quia ignorans quid ei iuberetur, ut diceret, ac si electus fuisset, Ecce, ait, ego sum, mitte me: hec iubetur ut dicat, que erant inoptata dicenti. An non erat inoptabile statim iussum prophetizare, a maledictionibus incipere dicentem: Aure audietis, et non intelligetis, et uidentes cernetis, et non uidebitis: Incrassatum est enim cor populi huius, et reliqua. Forte ergo  temeritatis et audacie mercedem consecutus est, ut ea iubeatur dicere,  que prophetizare nolebat. 1125 Quia autem comparauimus Isaiam et Moysem, componamus et aliam proximam comparationem Isaie et Ione. Ille mittitur predicare euersionem Niniuitis post tres dies, et piget eum proficisci nolentem causa malorum ciuitatis. Iste uero non exspectans quid ei imperaretur ut diceret, ait: Ecce ego sum, mitte me. Bonum est non prosilire ad eas, que a Deo sunt, dignitates, et principatus, et mysteria Ecclesie, sed imitari Moysen, et dicere cum eo: Prouide alium, quem mittas. Neque enim ad principatum Ecclesie uenit, qui saluari  uult, etsi preest; sed ad seruitutem Ecclesie, si oportet dicere et de Euangelio: Principes quidem gentium dominantur eis, et qui potestatem habent in illis, magistratus uocantur. Non sic autem erit in uobis: nec enim dominantur principes in uobis, sed qui uult esse uestrum maior, erit omnium minimus . Qui uult esse primus, erit omnium nouissimus. Qui uocatur ergo ad episcopatum, non ad principatum uocatur, sed ad seruitutem totius Ecclesie. Si uis credere de Scripturis, quia in Ecclesia seruus sit omnium, qui preest, suadeat tibi ipse Saluator et Dominus, qui talis tantusque factus est in medio discipulorum, non quasi discumbens, sed quasi ministrans. Accipiens enim linteum, postquam exutus est uestimentis, precinxit se, et mittens aquam in  peluim, cepit lauare pedes discipulorum, et detergere linteo, quo erat precinctus. Et docens quales oporteat esse principes tamquam seruos ait: uos uocatis me magistrum et dominum, et bene dicitis, sum etenim. Si ergo ego dominus et magister uester laui uobis pedes, et uos debetis alterutrum lauare pedes . In seruitutem igitur uocatur [Al. uocatus] Ecclesie princeps, ut possit ex seruitute ista ire ad solium celeste, sicut scriptum est: Sedebitis super thronos duodecim iudicantes duodecim tribus Isrel . Audi uero et Paulum tam preclarum uirum dicentem, quia seruus fuerit omnium credentium: Ego enim sum, ait, minimus Apostolorum, non sum dignus uocari Apostolus, quia persecutus sum Ecclesiam Dei . Porro sic hoc non uidetur  approbare seruitutem eius, sed tantum humilitatem; audi eum dicentem: Facti sumus paruuli in medio uestrum, quasi si nutrix foueat filios suos, cum possemus graues esse, ut Christi Apostoli . Imitatores ergo nos esse expedit humilium ipsius Domini sermonum atque factorum, et Apostoli eius, et facere quod 1126 factum est a Moyse, ut etiamsi uocatur aliquis ad principatum, dicat: Prouide alium, quem mittas . Deo dicit: Non sum dignus ante heri et nudiustertius. Exilis uocis sum et tardilinguis. Et quia Deo dixit humiliter, exilis uocis sum, et tardilinguis, audit a Deo: Quis dedit os hominis, et quis facit surdum et mutum, uidentem et cecum? Nonne ego Dominus Deus? Crede Deo, [a 1Kb] consecra te ei. Licet subtilis uocis sis, tardeque  lingue, trade te sermoni Dei. Dices postea: Os meum aperui et attraxi spiritum . Hec quidem propter hoc, quod ait Isaias: Ecce sum ego, mitte me.

II. Faciamus autem ex parte, et cum eo. uoluit enim cum accepisset iam gratiam a Deo, non in uacuum eam accipere, sed uti ea ad necessaria. uidens Seraphim, uidens Dominum Sabaoth sedentem super thronum excelsum et eleuatum, dixit: O miser ego, quoniam compunctus sum, quia cum homo sim, et immunda labia habeam, in medio quoque populi labia immunda habentis habitem, regem Dominum Sabaoth  uidi oculis meis. Hoc dicens et miserum se faciens, meretur auxilium, suscipiente Deo humilitatem eius: Quod est istud auxilium? Missus est, ait, ad me unus de Seraphim, et habebat in forcipe carbonem, quem attulerat de altari, et tetigit labia mea et dixit: Ecce abstuli iniquitates tuas, et peccata tua circumpurgaui. Consecutus est beneficium, mundus effectus, et remissionem accipiens peccatorum. Cum audisset: Quem mittam ad populum, et quis ibit nobis? Non propter priorem conscientiam ausus fuit dicere: Ecce ego, mitte me. Sed ubi audierat: Ecce abstuli iniquitates tuas. Igitur quia sancti compunguntur, et requiritur inter Moysen, et Isaiam, satisfaciamus pro Moyse, et etiam pro Isaia, dantes et eis de Scripturis sortem suam. Moyses non accepit remissionem peccatorum,  ut diceret quasi iam conscius se mundatum, mitte me, propter quod ait: Prouide alium quem mittas; habebat enim in conscientia interfectionem Aegyptii, forte autem ut homo sciebat se et quedam alia habere peccata, propterea recusat. Iste autem non quasi natura iustus postulat ministerium, sed quasi gratiam consecutus. Sic et Moyses, si similem gratiam percepisset, audissetque, ecce abstuli iniquitates tuas, et hoc circummundaui peccata tua, neutiquam forte dixisset: Prouide alium quem mittas. Habet ergo aliquid rationis, et Moyses recusans, 1127 et Isaias dicens: Ecce ego sum, mitte me.

III. Sed uideamus etiam ea, que precipit Dominus ut populo diceret: uade, et dic populo: Aure audietis, et non intelligetis, et uidentes cernetis, et non  uidebitis; incrassatum est enim cor populi huius, et auribus grauiter audierunt, et oculos clauserunt: nequando uideant oculis, et auribus audiant, et corde intelligant, et conuertantur, et saluem eos. Bifariam sciens sermonis auditionem, et duplicem noscens constitutionem, hoc est aliud eorum corporale, aliud spiritale, aut ad populum prophetizans de his que in aduentu Christi futura erant, quia esset tempus quando audirent et non intelligerent ea. Siquidem cum audirent Dominum meum Iesum Christum, uocem tantum dictorum audiere, non sensum. Et hoc ex eo manifestum est, quia foris ad populum in parabolis loquebatur: Discipulis autem secreto dissoluebat eas. Prophetat autem, quod euenit: Aure audietis, et non intelligetis . Porro quod de  Aduentu Domini hoc sit populo prophetatum, ipse Saluator dicit: Bene prophetizauit de uobis Isaias dicens: Aure audietis, et non intelligetis. Concedamus ergo quia sermones Domini populus auscultans non potuerit [Al. poterit] nosse que dicta sint. uideamus autem quid sit hoc quod sequitur: Et uidentes uidebitis, et non scietis. Non si quis uidit ea, que Saluator faciebat, statim uidens potuit intelligere cur facta sint. ueluti  lauit pedes discipulorum. Et uidebant quidem bene quomodo lauabat pedes magister discipulis; uidebant autem et alii, qui erant presentes, sed id tantum  quod fiebat, non etiam cur fiebat. Similitudo quippe erat lauatio pedum, quia lauit uerbum Dei pedes discipulorum. Idcirco ait Saluator ad recusantem Petrum, et dicentem: Non lauabis pedes meos. Quid ait? Quod ego facio tu nescis modo, scies autem postea . Quid autem facis modo dicit Petrus. uideo te lauantem pedes nostros, et peluim positam, linteo te precinctum, et seruientem nobis, et detergentem pedes nostros. uerum quia non erat hoc negotium corporale, sed spiritale. Saluator nudatus mittit spiritalem aquam in peluim secundum Scripturas, et lauat pedes discipulorum suorum, ut cum mundi fuerint, ascendant ad dicentem: Ego sum uia , et non pleni puluere, quem excutere uoluit super indignos, et non suscipientes pacem,  neque dignos eorum que dicebantur. Et quia hoc erat quod significabatur, ideo ait: Quod ego 1128 facio, tu nescis modo, scies autem postea. Erat autem hoc, quod et reliquis dictum est: Quia uocatis me magistrum et dominum, et bene dicitis. Sum etenim, Si igitur ego dominus et magister laui pedes uestros, et uos debetis inuicem lauare. Ergo hoc dicit, ut episcopus mittens aquam in peluim et exutus uestibus suis, et precinctus linteo, me extendente, lauet pedes meos? Siquidem uos, inquit, debetis inuicem lauare pedes uestros. Si hoc est quod dicitur, nemo uestrum mandatum seruabit. Nemo enim quibuscumque uenientibus assumens linteum diaconus, uel presbyter, siue episcopus, lauat pedes. Sed si intelligas ea, que scripta sunt, qui uere beati sunt episcopi  seruientes Ecclesie, mittunt aquam de Scripturis in peluim anime, quod est secundum Scripturas, et tentant pedum discipulorum sordes lauare, et eluere, et proiicere. Et si custodiunt episcopi mandatum imitantes Iesum, sic et presbyteri. Utinam et ego accipiam nunc aquam, que possit anime uestre pedes lauare! ut unusquisque uestrum dicat cum fuerit lotus: Laui pedes meos, quomodo inquinabo illos ? Hoc enim sponsa dicit in Canticis Canticorum, non ostendens corporeos pedes lotos, sed pedes non offendentes. De quibus dicit Salomon: Pes autem tuus non offendat . De quibus et in psalmis scriptum est: Mei autem pene moti sunt pedes . uerum et que constituuntur uidue in Ecclesiis: Si sanctorum, inquit,  pedes lauit . Si autem uis apertius audire, quomodo uidua lauat sanctorum pedes, audi Paulum in alio loco constituentem uiduis, et dicentem: Bene docentes, ut pudicas efficiant adolescentulas, lauantes sordes pedum iuuencularum. Et iste uidue digne sunt ecclesiastico honore, quecumque sanctorum pedes lauant sermone spiritalis doctrine, sanctorum uero non masculorum, sed mulierum. Docere enim mulierem non permittit, neque principari uiro. uult esse mulieres bene docentes, ut ad castitatem suadeant non adolescentes, sed adolescentulas: indecens quippe est, ut mulier magistra  uiri fiat, sed ut castitatem suadeant adolescentulis, et amare uiros et liberos suos. Discamus ergo lauares pedes discipulorum. Ista propter hoc dicta sunt: uidentes uidebitis, et non scietis. Quoniam si quid fiebat a Saluatore, ab his quidem, qui non intelligebant, uidebatur iuxta corpus, non uidebatur iuxta rationem: ab his uero, qui intelligebant, uidebatur quidem iuxta oculos, uidebatur autem et iuxta intellectum, ita ut non compleretur super beate 1129 uidentes, hoc quod dictum est: uidentes uidebitis, et non scietis, sed super peccatores. Sed et cuncta Euangeliorum oremus uidentes dupliciter uidere, quomodo facta sint iuxta corpus, quando Saluator noster uenit ad terras. Etenim similitudo erat, et typus futurorum unumquodque, quod fiebat  in corpore. ueluti nescio quis a natiuitate cecus uisum recuperauit : uere autem cecus iste a natiuitate erat gentilium populus, cui Saluator reddidit uisum, saliua sua ungens oculos eius, et mittens ad Siloam, quod interpretatur missus. Mittebat quippe eos, quos spiritu unxit ut crederent, ad Siloam, id est ad Apostolos et magistros, propter quod scriptum est de Siloa, quia interpretatur missus. Et quotiescumque incipimus a Iesu uisitari, ut recipiamus anime oculos, mittit nos ad Siloam, hoc est missus. Et unusquisque ergo nostrum, quando legit ea que in Euangeliis facta sunt, oret ne etiam in se compleatur: uidentes uidebitis, et non scietis .

Iu. Si autem, ut existimant simpliciores, illa que  facta sunt, non propter nos, sed propter se tantum facta sunt, et non erant exempla alterius rei, exponant quem hoc, quod dictum est: uidentes uidebitis, et non scietis, habeat sensum. Nam si non ea, que uidebantur, habebant aliquem sensum [a 1Kb] sacratum, ut cum carnalibus oculis etiam spiritaliter inspicerentur, numquam dixisset: uidentes uidebitis, et non scietis. Ad approbationem autem horum, et alterius scripti de Euangelio testimonium proferemus, quod iuxta eos, qui tantum litteram sequuntur, mendacium est. Dicit Saluator et Dominus noster ad discipulos in Euangelio secundum Ioannem: Si credideritis, non solum que ego facio, facietis, sed et maiora horum facietis . uideamus ergo si maiora aliqua fecerint discipuli? Quid maius est  quam mortuum suscitare? Quis non dico nostrum, sed Apostolorum mortuum suscitauit? Refert historia quia Paulus Eutychum resuscitauerit a mortuis; et Petrus Tabitham, que interpretatur Dorcas . Ista autem, et alia istiusmodi inueniri possunt: ubi sunt maiora? Sed et cecos Saluator fecit rursum uidere, et quod maius est, eos, qui sic nati fuerunt. Exhibeant hi quos cecos ab utero manibus Apostolorum curatos aspexerint . Et alia infinita potest de Euangeliis inuenire qui querit, quia neque Apostoli his maiora fecerint, neque eorum successores. uerum sermo Scripture tale quiddam  locutus est: 1130 His, que ego feci corporalibus, uos maiora facietis. Ego feci resurgere ex mortuis corporaliter, uos resurgere facietis ex mortuis spiritaliter. Ego cecis sensibile hoc lumen infudi, uos spiritalem lucem non uidentibus dabitis. Usque ad hanc autem diem hec maiora signa a corporalibus, que fecit iehsu, ego uideo fieri per fidelissimos discipulos Iesu. An non ceci nunc uident? et claudi ambulant, et leprosi mundantur? et reliqua fiunt? Si is, qui heri obcecatus est accedens ad idolum, quasi ad Deum, hodie inuocet Deum uiuum, pristina derelinquens, nonne uidet? An non qui heri claudus erat propter peccatum, nunc propter discipulorum doctrinam iter uerum edoctus stabili graditur pede? Qui heri aridam habebat manum, et otiosam ad benefaciendum,  hodie recipiens manum, habet eam uiuentem? Si uideris aliquem pollutum, et lepram in anima habentem subito penitere, ac doctrine sermone compunctum, non te pigeat dicere, quia maius sit hunc spiritaliter leprosum, quam quemdam carnaliter fuisse purgatum. Et hec quidem largius profudit oratio, cupiens ostendere quid sit hoc, quod dictum est: Et uidentes uidebitis, et non intelligetis.

u. Que autem causa est audientem non intelligere, et uidentem non uidere? Incrassatum est, inquit, cor populi huius . Siquidem necessarium est intelligi et hoc unde sit, non eadem est corporalis, et spiritalis pinguedo, neque eadem est corporalis tenuitas, et spiritalis. Etenim quod corporaliter  crassum est, in carne fit, et nichil mihi nocet cor carneum si incrassetur, neque prodest, si a languore, uel a quacumque causa attenuetur. Tale autem existimo fieri cor carneum eorum, qui formidine continentur. Quomodo enim toti tabescunt ab egrotatione, sic aiunt et crassitudinem, et quidquid pingue est circa cor eorum, extenuari. Quid ergo mihi nocet, si corporale cor meum incrassatur. Esto uero et attenuari cor meum, quid mihi ex isto prodest? Sed cor nuncupatiuo cum corporeo corde uocabulo anime nostre principale nominatur, ut manifestum est ex eo, quod in Euangelio dicitur: Beati mundo corde . Neque enim hi mundo corde sunt, qui sanguinem, uel quodcumque materie corporalis intrinsecus non habent. Sed dictum est:  Beati mundo corde, pro eo quod est: Beati, qui mundum habent principale anime. Principale nominatur pro corde. 1131 Quoniam igitur principale anime nostre, quod esse dicitur in corde corporeo, siue mundum est cor nostrum, siue immundum: immundum quidem quando cogitationes pessime egrediuntur ex eo, homicidia, adulteria, furta, falsum testimonium, blasphemie: mundum autem quando cogitationes sancte, et intellectus diuini, et mens pura: propter hoc arbitrandum est attenuatum quidem esse dictum, attenuatum a sancto Spiritu eius, qui saluatur: incrassatum autem, et prefocatum a malitia eius, qui peccat. Dicitur enim de sancto Spiritu, qui est secundum sapientiam, quia sit multifarius, tenuis, mobilis , et quia iustus accipiat hunc subtilem spiritum. Differt quippe hic spiritus ab omnibus spiritibus intellectualibus, mundis, subtilibus. Est ergo principale cordis tenue quidem, quod ex corporalis materie uitio concretum est, plenum cogitationibus corporalibus, que sunt in reprehensione. Sic dicitur: Incrassatum est cor populi huius. Intellige ex eo incrassatum esse cor, quia nichil sit in eo preter humanas et carnales sollicitudines. Quomodo enim materia corporis pinguis est, eodem modo etiam corporei intellectus, et cogitationes. Ex quo cum duo posita sint, incrassari cor ex secularibus curis, et attenuari ex sollicitudine spiritali, cum quis cogitat ea, que Domini sunt, proiiciens pinguedinem ex corde, et sciens, quia si incrassatum fuerit cor eius,  neque accipiat sermones Dei, neque uideat salutis sacramenta, deponamus et nos crassitudinem, et assumamus eam, que dicta est tenuitatem, ut et nos dicamus quomodo Prophetes: Sitiuit in te anima mea, quam multipliciter tibi caro mea. In terra deserta, inuia et inaquosa, sic in sancto apparui tibi , non quasi sanctus fuerim naturaliter, sed si carnis prudentia tabescit, et si prudentia carnis extabuerit, tunc in sancto apparebo ei. Hec in explicationem eius, quod dictum est: Incrassatum est cor populi huius.

uI. Sequitur autem: Et auribus suis grauiter audierunt. Nihil mihi nocet si grauiter audiam corporaliter, neque ista mihi causa fit, ut non audiam sermones Dei. Quomodo enim nichil mihi nocet cecitas corporalis, si non fuerit obcecata anima mea: sic neque leuitas, neque grauitudo auditionis corporalis  impedit quidquam mihi. Est alia quedam grauitudo auditionis, que noceat anime hominis. Que est ista grauitudo, que est in auditionem anime? Peccatum secundum Scripturas graue est. Propter quod sentiens 1132 quis peccata sua, dicit: Quasi onus grauate sunt super me . Et quia grauis est iniquitas, propter hoc super talentum plumbi sedet, ut in Zacaria scriptum est . Aegyptii autem non quoniam grauia habebant corpora, submersi sunt quasi plumbum in aqua uehementi , sed quia anime eorum ad talentum plumbi super quod sedebat iniquitas, aggrauate erant: propter quod submersi sunt tamquam plumbum in aqua uehementi. Grauitudo ergo aurium a  peccato fit, et leuitas a iustitia. Quid est quod faciat auditum non grauiter audire, sed leuiter? Penne uerbi, penne uirtutis. Etenim penne uerbi multum leuitatis afferunt: Quis dabit mihi pennas sicut columbe, et requiescam ? Hoc dicit Prophetes non orans ut corporalis pennas accipiat colombe, sed pennas columbe Spiritus sancti. Dicit autem rursus Salomon de diuite: Componet autem sibi pennas quomodo aquila, et conuertitur in domo eius qui preest illi. Si accipiamus igitur pennas, leuiter audiemus . Si autem peccauerimus, et negligentes fuerimus circa alas, et defluxerint penne nostre, grauabimur, et grauiter audiemus. Auribus ergo suis peccatores grauiter audierunt. Omnes quidem  Iudei, qui tunc audierunt Saluatorem, grauiter eum audierunt, ideo non crediderunt. Usque hodie autem quotquot audientes Scripturas, non audiunt sermonem spiritaliter, qui leuis est, sed litteram, que est grauis et occidens, grauiter audiunt. Atque ita dupliciter auditur Scriptura. Ab eo qui non intelligit que dicuntur, grauiter auditur: ab eo uero, qui intelligit eam, non solum auditur non grauiter, sed potius acute. Unde et qui fit intelligens, fit auditor.

uII. Est et aliud autem quod prophetatur de populo Iudeorum, et de omnibus nobis si peccauerimus: Et oculos suos clauserunt, nequando uideant oculis, et auribus audiant, et corde intelligant. Eorum qui non uident, quidam ceci sunt, et propter cecitatem non uident: quidam in tenebris sunt, et propterea  non uident: alii autem neque in tenebris sunt, neque ceci sunt, sed quia claudunt oculos, non uident. Et scit has differentias, que principales cordis nostri sunt, Scriptura diuina. Dicit enim Saluator his, qui sunt in uinculis, Exite: et his, qui in tenebris: ut eis reueletur. Et sedentibus in regione, et umbra mortis, lux orta est eis. Isti non uiderunt ideo, quia fuerunt in tenebris, donec oriretur eis lux. Surdi, audite; et ceci, aspicite. Et ideo isti non uiderunt ante, quia naturaliter ceci erant. Qui uero 1133 extra ista sunt, quique ad comparationem cecorum et eorum qui in tenebris sunt, multo peiores sunt: ii sunt, qui ideo non uident, quia oculos sponte clauserant. Hoc autem ita esse, ut asseruimus, Saluator mihi testimonio erit dicens: Si  ceci essetis, non haberetis peccatum. Nunc autem dicitis quia uidemus, peccatum uestrum manet . Et bene ait, dicitis quia uidemus, uere enim dicit quia uideant, et habeant possibilitatem uidendi, sed claudentes oculos, non uident. Et si quando uideris ingeniosam ad intelligendum animam, et uelocem et alacrem, non meditantem eloquia Dei, cognosce quia non propter cecitatem non uidet ea, que continentur in Scripturis; non ob id, quia in tenebris sit, sed quia claudit oculos. Si ergo audieris Scripturam diuinam dicentem his, qui claudunt oculos: aperi oculos tuos, et recta uide, aperi oculos ab eo quod clauseras: tunc poteris uidere recta, et considerare lumen 1134 ueritatis. Et accusat quidem eos, de quibus queritur, cur oculos claudant ne uideant.  Non autem et hoc dicit, quia non expediat aliquando et claudere anime oculos. Expedit enim sicut manifestum fecit Isaias, dicens in his, que sequuntur: Quis annuntiauit uobis locum eternum ? Qui ambulat in iustitia, et loquitur ueram uiam, et rectam, obturans aures, ut non audiat iudicium sanguinis, et claudens oculos, ut non uideat iniquitatem. Si futurum est, ut aperiens oculos anime, audiam, et sentiam turpiloquia, melius est claudere auditus, quam audire que noceant. Quando ergo claudam? Quando mala dicuntur, ut neque intelligam ea. Quando uidenda sunt eloquia Dei?  Quando conuertimur, et sanat nos Deus, mittens uerbum, quod sanat eos, qui uolunt curari in Christo Iesu, cui est gloria et imperium in secula seculorum. Amen.



HOMILIA SEPTIMA. De eo quod scriptum est: Ecce ego et pueri, etc. Cap. uIII.

1133 I. Da sapienti occasionem, et sapientior erit, dicit sermo diuinus . Occasionem autem acceperunt sacratissimi Apostoli ad intellectum propheticorum sermonum. Oremus Deum ut accipiamus sapientiam et possimus fieri sapientiores per occasionem Apostolorum ad Prophetas exponendos. Apostolus recordans huius dicti: Ecce ego et pueri,  quos Deus dedit mihi, deinde infert et edisserit: Quia ergo pueri communicauerunt sanguini et carni, et ipse proxime eos factus, qui participantur eorum: ut per mortem destruat eum, qui imperium habet mortis, hoc est, Zabulum, et eruat eos quicumque metu mortis in sempiternam uitam rei erant seruitutis . Igitur quia pueri participes effecti sunt sanguinis et carnis, et Saluator noster communicauit carni atque sanguini; alienum enim erat a natura et diuinitate eius, sanguinem et carnem suscipere: propter nos autem ea, que sibi erant aliena suscepit, ut domesticos sibi faceret, qui fueramus alieni per peccatum. Et quidem Apostolus sic exposuit, dicens: Quia ergo pueri communicauerunt sanguini et carni, et ipse proxime eos factus est, qui participantur eorum. Ego autem dicam, quoniam quomodo et pueri commmunicauerunt  sanguini et carni, et ipse 1134 proxime eos factus, qui participantur eorum: sic quia pueri non possunt fortiores audire sermones, debent enim ut pueri audire sermones Dei, propter hoc factus in sanguine puerorum causa qui communicauerunt carni et sanguini, quasi paruulis loquens, loquitur non diuina et ineffabilia, sed quecumque capere possunt paruuli. Paruuli autem omnes homines sunt, si eos comparas ad perfectionem uerbi, licet Moysen nomines, licet unum dixeris de Prophetis; licet Ioannem, quo maior in natis mulierum nemo fuit : licet ad Apostolos uenias: Petrum, cui porte inferi non inualescent: uel Paulum, qui raptus est usque ad tertium celum, et  audiuit indicibilia uerba : non deponis eorum gloriam, dicens, quia et ipsi in eis que intellexerunt comparatione eorum, que non intellexerunt, paruulorum disciplinis eruditi sunt, que hominibus traduntur. Dicit ergo Saluator non de his, quos Paulus in Christo paruulos nuncupat, et asserit lacte potandos, et non forti cibo, sed de omnibus simul hominibus: Ecce ego et paruuli mei, quos mihi dedit Deus . uerum quomodo in pueris alii sunt aliis acriores, et ea que eis sunt tradita uelocius consequuntur: sic, inquam, [a 1Kb] similem ingeniosis pueris 1135 factum Moysen, et Prophetas, sed et  Domini nostri Iesu Christi Apostolos. Propterea sentientes semetipsos, qui etiamsi profecerint, puerorum profecerint profectu, dixerunt: Ex parte cognoscimus, et ex parte prophetamus . Nec enim adhuc ueritatis negotia, sed umbras negotiorum conspiciebant; nec plenam lucem, sed obscuram imaginem. Ideoque repetebant, dicentes: uidemus nunc per speculum, et in enigmate, tunc autem facie ad faciem . Quis ergo hec legens et intelligens inflabitur, et erigetur super scientiam, seu super quodcumque donorum? Etenim cuncta, que ad pueros deuenerunt, multo inferiora sunt his, que reposita sunt uiris. Debent ergo non eleuari et superbire ii, qui uidentur inter pueros acrioris ingenii, et uelocioris. Istos autem pueros homines dicit omnes,  quos et Saluator demonstrabat: Ecce, inquiens, ego, et pueri mei quos mihi dedit Deus. Donum accepit et Saluator a Deo. Nemo enim uenit ad eum, si non qui misit eum, attraxerit uenientem ad Saluatorem, sicut in Euangelio, quod secundum Ioannem est didicimus. Et quoniam accepit donum a Patre eos, qui credunt, idcirco Propheta de eis ait: Ecce ego et pueri, quos mihi dedit Deus. Nec putandus est non habuisse qui accepit, cum adhuc habeat ipse qui dederit.

II. Deinde in reliquis prophetat Saluator in Propheta dicens futurum esse ut cum acceperit pueros, signa et prodigia fiant in Isrel. Habet autem ita: Et erunt signa et prodigia a Isrel in Domino Sabaoth, qui habitat in monte Sion. Qui enim habitat in speculatorio, et in omni anima potest conspicere  ueritatem, iste facit signa et prodigia per Saluatorem, et post Saluatorem per Apostolos, et ubicumque inuenitur anima apta ministerio signorum et prodigiorum Dei, siue iuxta spiritalem curationem, siue sensibiliter exhortando eos, qui ueniunt ad fidem, non est otiosus Deus, qui tunc fecit signa et prodigia, etiam nunc operari ea. Et si dixerint ad uos: Querite uentriloquos et eos qui de terra clamant, qui inania loquuntur, qui de uentre clamant, non gentes ad Deum suum requirunt, qui exquirunt de uiuentibus mortuos . Attendite quoniam obscure dicta sunt, et debet sensus, Deo ipso largiente et reuelante, coherere superioribus. Docet ergo nos, ut non simus aliorum sermonum discipuli, nisi celestium et bonorum. Sunt enim quidam 1136  loquentium, et pollicentium doctrinam ueram, qui non loquuntur celestia, sed terrena. Qui est ex terra, de terra loquitur: qui de celo uenit, super omnes est: et quod uidit et audiuit, testificatur . Si quis, ait, pueris, qui in me credunt, dixerit: Querite uentriloquos et eos qui de terra clamant, qui inania loquuntur, qui de uentre clamant, ueluti querite demonia: ab una enim specie demonis uentriloqui omnia demonia nuncupauit. Si dixerint uobis, querite uentriloquos, hoc est, querite a demonibus, siue diuinationem, siue ueritatem,  siue sacratam contemplationem, respondete eis que dico: Que sunt, que eos docet? In sequentibus dicit. Et sunt quidam, qui mittunt uos, magis autem catechumenos, quantum in ipsis est ad uentriloquos. Qui enim uolunt uos ire ad idola, de quibus scriptum est: Et omnes dii gentium demonia, uolunt uos ire non solum ad uentriloquos, sed ad omnem speciem demonum. uerumtamen Deus noster, qui in celo et in terra uniuersa facit, euellat nos a demonibus, et familiares sibi faciat per Saluatorem nostrum Iesum Christum. uidete ergo nequando decipiatur alicuius ex uobis anima, ut adhuc ambigat, et dubitet, cum audierit illum, et illum hominem: In illo [a 16Kb] idolo demon curauit illum languorem: illud et illud diuinauit. Ista omnia idola sunt demonum,  et hominum non cognoscentium ueritatem. Ascendite animo ad Deum, qui est omnium creator, et comparate pietatem istam omni, que annuntiatur esse pietas, nec est pietas, et uidete, quia uos beati estis. Quis enim similis tibi, popule saluate a Domino? Et beata gens cuius Dominus Deus eius, populus quem elegit in habitationem sibi . Beata quippe gens fuit quondam Iudeorum, sed perdidit beatitudinem, et eiecta est de loco suo, quia eum, qui missus est, et testimonium habuit patris, non solum per Legem, et Prophetas, uerum et in signis, et prodigiis, insidians interfecit. Beatitudo ergo transmigrauit ad nos Iesu Christi discipulos, et credimus in eo inconcusse et firme uiuentes iuxta hoc quod docti sumus.

 III. Et si dixerint ad uos: Querite uentriloquos et eos qui de terra clamant . Quia inania loquuntur, uaniloquos nominauit. Omnis sermo qui dicitur, aut uacuus est, aut plenus ueritate. uacuus est sermo omnis qui mendax est. Plenus 1137 est autem ueritate, qui habet scientiam Dei uniuersorum, et docet ut credamus Deo pollicenti regna celorum sanctis suis. uide ergo quid dicant, qui non fuerunt uaniloqui, neque uacui umquam apparuerunt in conspectu Domini. Nos omnes ex plenitudine eius accepimus . Qui uaniloqui sunt non habent hoc ex plenitudine, sed omnes uacui sunt ueritate, uacui sunt uirtute, uacui sunt Christo. Si dixerint uobis, querite eos qui de terra clamant, qui inania loquuntur, qui de uentre clamant.  uolo dicere et causam, quare hoc potissimum demonium uentriloquorum nunc assumpserit sermo, ut dicat: Si dixerint ad uos, querite uentriloquos. Inuenies omnes, qui repromittunt, nec habent ueritatem, uentri suo seruientes, et quodammodo propter uoluptatem eius et abundantiam cuncta facere. Non solum autem gentiles, sed et eos, qui cum repromittant in Christo religionem, heretici sunt, et non tantum illos, sed etiam in nobis, qui Ecclesiastici sumus, inuenies aliquem pro saturitate uentris cuncta gerere, ut honoretur et accipiat munera, que  in Ecclesia deferuntur. Iste talis de uentre loquitur, et fons sermonum eius in uentre consistit. Non enim fons sermonum eius de corde bono fluit, non de bonis cogitationibus, non de sancto Spiritu. Si quis ergo aliquando se docere promittit, obseruate utrum sermones eius de uentre habeant principium, an non. Propositionem autem, que mihi dici potest, ipse interponam, ne forte quis ex uobis a quoquam eam audiens, existimet aut Scripturam sibi esse contrariam, aut [a 1Kb] non inspexisse quomodo oporteat approbare sermonem in eos accusatorium, qui de uentre clamant. Que est ergo propositio? Si quis, ait, credit in me, flumina de uentre eius fluent, fons aque salientis in uitam eternam . Dicat itaque aliquis de his, qui proponunt si Saluator repromittit  hunc esse de uentre fontem aque salientis in uitam eternam, de iusto egreditur, et iustus de uentre clamat. Siquidem fons aque, quem Deus repromittit, in uentre eius est. Sed dicendum est ne forte duos habeamus uentres, et alius sit corporalis, alius spiritalis; quomodo relique partes, que uidentur in corpore nominari, ueluti sunt oculi, uerum alii corporis, alii anime. Si enim dicitur de oculis: Mandatum Domini lucidum illuminans oculos , non puto hoc referendum ad oculos corporales. Et si dicitur: Qui habet aures audiendi audiat , 1138 non est putandum hoc dici de corporis auribus, sed de anime, quas habent qui mundi sunt in auditu anime. Sed etsi dicitur in repromissionem: Pes tuus non offendet ,  non est arbitrandum de corporis pede. Est enim quidam pes cordis ingrediens ad eum, qui dixit: Ego sum uia. Sic igitur similis uentri corporali uenter est anime, de quo loquitur iustus: A timore tuo, Domine, in uentre concepimus, et parturiuimus, et peperimus spiritum salutis tue, quam fecisti super terram . Quicumque autem plenum habent uentrem uanis sermonibus, qui de terra sunt, habent uentrem de terra subsistentem de quo scriptum est: Deus autem et istam, et hec destruet . Sancti ergo uentrem habent, in quo a timore Domini et conceperunt, et plenus est uenter eorum fontibus aque salientis in uitam eternam. De isto uentre ait ille: Aures et uenter meus quasi uter plenus musto ac ligatus . Hec enim  dixit non de corporali uentre: nec enim uenter eius corporalis, plenus erat diuinorum, et his proximorum uino alligato in [b 1Kb] utrem. Ista in solutionem propositionis.

Iu. Nunc ad hoc quod cepimus, reuertamur. Si ergo dixerint ad uos, querite uentriloquos, et eos qui de terra clamant, non gens ad Deum suum, hec eis respondete. Deficienter autem dicitur. Hec eis respondete, non gens ad Deum suum exquiritur. Unaqueque gens, si querit Iouem, ad proprium Deum refert quod quesiuit. Hec eis respondete. uos autem  Isrelite habentes Deum uerum, qui est super omnia, cum queritis, nolite uentriloquos querere, neque de terra clamantes, neque uaniloquos, sed proprium Deum. Qui querunt de uiuentibus mortuos. Mortui enim sunt demones priuati uera uita, que dicit: Ego sum uita. Nolite ergo mortuos suscitari de uiuis negotiis . Legem enim suscepistis. O uos, quibus persuaderi non potuit, ut quereretis ista de uentriloquis, et de terra clamantibus, uanis sermonibus sermonem ueritatis et legem, suscipientes eam in adiutorium Legis uestre, attendite: in lege uestra scribitur: Non sequaris idola: iuxta legem facientes non attendatis uentriloquis, neque his, qui de terra clamant. Legem enim in adiutorium dedit, ut dicant, non est sicut uerbum istud, pro quo non  est munera dare . Qui enim assumpsit Legem, et nouit, quia Lex in adiutorium est, et precipue spiritalis, que interdicit a uentriloquis et auguriis querere: 1139 hic cum intellexerit Legem, debet admirans eam dicere, nullum uerbum ita mundum apud Grecos et Barbaros, quale est uerbum Legis. Ab omni enim uerbo, ab uniuersa doctrina ueritatem pollicente differt Lex, que a Deo nobis data est. Legem enim in adiutorium dedit, ut dicant, non sicut uerbum istud. Quid est quod non est sicut uerbum istud? Multa sunt uerba, sed non sicut uerbum istud. Nullum enim uerbum post uerbum Moysi, post uerbum Prophetarum, multo autem amplius post uerbum Iesu Christi et Apostolorum eius. uide si non clamant sensus Dei quod dictum  est: Legem enim in adiutorium dedit: ut dicant, 1140 qui acceperunt Legem in adiutorium, non est ut uerbum istud, quod locutus est Moyses in Lege lata per Angelos in manu mediatoris . Multo autem dignius potest hoc Ecclesia dicere, non est sicut uerbum istud, quod caro factum est, quod habitauit in nobis, cuius uidemus gloriam, non sicut Moyses uelamine obtectam, sed gloriam tamquam unigeniti a Patre, pleni gratie et ueritatis. Non est sicut uerbum istud, quod suscepit Ecclesia, in quo credit, per quod et saluabitur, uerbum quod in principio erat apud Deum, Deus uerbum, cui gloria et imperium in secula seculorum. Amen.



HOMILIA OCTAuA. De eo, quod scriptum est: Ululate sculptilia in Ierusalem et in Samaria: usque ad eum locum in quo ait: et commouebo ciuitates, que habitantur. Cap. X.


1139 I. Olim quidem quando peccauit populus prior, excidit a religione, et sculptilia fabricatus est Iudas in Ierusalem et is qui Isrel uocabatur, in Samaria. Si autem et nunc aliquis consideret ex multitudine eorum, qui colliguntur peccatores, non pigebit eum dicere, quod unusquisque Deum faciens, quod existimat esse bonum, et seruiens peccato,  maledictus est faciens sculptile, et conflans opus manuum artificis, et ponens illud in absconso. In absconso quippe cordis multa facimus idola, si peccemus. Unde sermo nos edocet penitentiam agere, et ululare super sculptilibus et idolis, que sunt in Ierusalem et Samaria. Et siquidem nos peccemus, qui esse de Ecclesia cupimus, in Ierusalem facimus sculptilia. Si uero ii qui extra Ecclesiam constituti sunt, quomodo heretici peccauerint, faciunt idola in Samaria. uerumtamen omnes omnipotens Deus iuxta suam bonitatem, ad penitentiam prouocat, dicens: Ululate sculptilia in Ierusalem, et in Samaria. Quemadmodum etenim feci Samarie et manufactis eius, ita faciam Ierusalem et idolis eius. Comminatur quecumque fecit Samaritanis, et his, qui de  Ecclesia sunt. Cum autem consummauerit Deus omnia faciens in monte Sion, et in Ierusalem inducet, super sensum magnum principem Assyriorum, et super altitudinem glorie oculorum eius . Docemur quid futurum sit inimico nostro et Zabulo , quem sensum quemdam magnum nunc Propheta nuncupauit. Quomodo enim serpens sapientior erat 1140 omnibus bestiis que sunt super terram, et filii seculi huius sapientiores super filios lucis in generatione sua sunt; et dispensator iniquitatis sapienter fecit secundum sapientiam non bonam: eodem modo iste qui figuraliter princeps Assyriorum dicitur, magnus est sensus, et est mirari magnitudinem sensus eius: in quo abusus est ad instruendos sapientes mundi istius, qui cum omni uerisimilitudine,  cunctaque uirtute falsitatem sectarum suarum componentes exhibent. Cum ergo omnia fecerit Deus in monte Sion, et in Ierusalem, et reddiderit ea, que iustis repromissa sunt, tunc inducet supra sensum magnum principem Assyriorum, et super altitudinem glorie oculorum eius. Alta eum sapientem sermo nouit, et exordium ruine eius ab inflatione cepisse. Unde et si inflati fuerimus, in iudicium incidemus diaboli, in quo incidit ipse Zabulus.

II. uideamus autem et inflationem eius, quanta sit, ut eam caueamus, et non permittamus eum super nos uera dicere. Quid igitur dicit? uiribus faciam, et sapientiam intellectus auferam, fines gentium . Existimat fortitudine sua, quod uult in nobis se posse perficere. Et reuera si uincamur, et post hec uerba  peccemus; si post Ecclesiam rursum in circum, et ad equorum cursus, et ad conuentus gentilium eamus, quid aliud fit, quam superatos nos possidet? Et quid dixit Zabalus, uiribus faciam? consequitur in nobis peccatoribus, quod minatus est. Sed et si fornicemur post castitatem longi 1141 temporis, post sanctimoniam multam, quid aliud fit, quam uera locutus probatur super nos, qui dixit, uiribus faciam? Quid autem et aliud repromittat iste magniloquax, intueamur. Et sapientiam intellectus auferam, fines gentium. Sapientiam nescio quam pollicetur, de qua et Propheta loquitur. Alienigena quedam sapientia est in eis . Est enim aliqua extranea a ueritate sapientia, quam disperdet Deus. Hanc iste  habens existimat se esse sapientem, et dicit: Sapientiam intellectus auferam, fines gentium, et uires eorum depascar. Peruenit enim ad omnes gentes operatio eius; sed Saluator in omnes gentes mittens sermones suos, eruit eos, qui a Zabulo in cunctis gentibus captiui tenebantur. Et uires eorum depascar. Minatur se uires nostras predatum iri, et tradere aduersus nos militantibus. Et reuera est uidere eum quibusdam hoc facientem. Quando enim quis uincitur a 1142 Zabulo, et traditur demonibus spiritibus pessimis, uirtutibus contrariis, quid aliud factum est, quam is dixerat: Et uires eorum depascar. Accipiens nostras uires, depastus est nos. Et commouebo ciuitates, que inhabitantur . Et hoc Zabulus comminatur; inhabitari cernit ciuitates, Ecclesias  Dei in Christo Domino constructas, has commoturum esse se personat. Et frequenter quidem concussit ciuitates inhabitatas persecutionibus, frequenter concussit scandalis. Sed nos tentemus fundamentum habentes super petram tales fieri, ut iste qui dicit: Commouebo ciuitates, que inhabitantur, nos mouere non ualeat per procellas suas, neque per spiritus aduersos. uerum ad omnia que acciderint, stabiles perseueremus, utpote habentes edificium super petram Iesum Christum, cui est gloria et imperium in secula seculorum. Amen.



HOMILIA NONA. De eo quod scriptum est: Et audiui uocem Domini dicentis: Quem mittam, et quis ibit ad populum istum? et transgrediens modica, peruenit usque ad locum in quo scribitur: Pete tibi signum a Domino Deo tuo in profundum, aut in excelsum. Cap. uI, uII.


1141. Et audiui uocem Domini dicentis, quem mittam, et quis ibit ad populum istum? Et dixi: Ecce ego sum, mitte me. Et ait: uade, et dic populo huic: Aure audietis, et non intelligetis, et reliqua. De eo qui nunc lectus est Isaie Prophete sermone, oremus Deum, ut nobis gratiam largiatur, ut digna prophetico spiritu ualeamus exponere. Et audiui, inquit , uocem Domini dicentis: Quem mittam? Postquam purgatus est labiis [Al. labia] Propheta, paratus suscepit ministerium Domini, et dicit: Ego sum, mitte me. Sed ut paratior esset  ad hoc, meminerat uocis Mosei. Nam et ille eadem utens uoce, mitte me, princeps populi, iudexque factus, et famulus Dei nuncupatus est. Audiui autem quemdam Hebreum exponentem hunc locum, atque dicentem, quia libenter quidem Prophetes, et paratus prophetiam suscepit ad populum, ignorans que essent ei dicenda. Porro audiens tristia, que essent populo nuntianda, hoc est, aure audietis, et non intelligetis, etc. , in sequentibus pigrior fit: dicente ei uoce Dei; Clama, respondit ei, et dicit: Quid clamabo? Arbitror autem hec prophetari de Saluatore; quia futurum erat, ut audientes non audirent, et uidentes non uiderent. Manifestius porro fiet 1142 quod dicitur, si consideremus paululum  locum istum: cernentes aspicietis, et non uidebitis, istiusmodi est. uidebant quidem uidere tunc cecos respicientes, rationem autem uisionis ignorabant. Audiebant parabolas, quas dissoluebat secreto discipulis Saluator. Ipsi uero non audiebant, nescientes que dicebantur, propter hoc testificans eos dixit: Qui habet aures audiendi audiat. Nec enim priuati erant his auribus, ut non audirent; sed interiores eorum aures grauate erant ad audiendum. Propter hoc predicat eis, et per Prophetam futura prefatur dicens: Aure audietis, et non intelligetis: et cernentes aspicietis, et non uidebitis. Incrassatum est enim cor populi huius. Quid sit hoc quod dicitur: Incrassatum est enim cor populi huius, inspiciamus. Omnibus, qui in presentis uite curis uersantur, cor incrassatum  est: haud aliter eis, qui in secularibus morantur incrassatum est cor, quam si a spinis enecentur. Idcirco pinguescit cor, et non potest tenuioris spiritus suscipere notiones. Fugiamus ergo a talibus curis, ut attenuatum cor nostrum Deo acceptabile fiat. Fugiamus terrena negotia. Ista sunt enim, quibus cor incrassatur. Propter hoc sermo subtilis erat, ut in Exodo scribitur de eo, quod ait: Quicumque fuerint propter 1143 tenuitatem cordis eiusmodi, isti Deum uidebunt . Talibus enim oculis Deus uidetur. Tria sunt que dicuntur. Incrassatum est enim cor populi huius, et auribus suis grauiter audierunt, et oculos suos clauserunt. Possunt autem et aliter manifestius intelligi, que hoc dicuntur in loco. Multi enim hominum putant inspicientes  creaturas, et mundum istum contemplantes, uidere se ea. Et quid dico hominum? Ecce uolucres et quadrupedia uident solem et lunam, et uniuersum simul celum cum stellarum choro; sed rationes eorum non intelligunt. Soli uero iusti et sancti per sapientie Dei rationem comprehendentes inspiciunt ea. Ideo in octauo psalmo Dauid dicit: Quoniam uidebo celos tuos opera digitorum tuorum, lunam et stellas, que tu fundasti. Quid enim nunc Propheta non uidet celum et lunam? Sed hoc quod ait uidebo, si consideremus, poterimus intelligere. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  . . . . . . . . . . . . . . . . .

a Conuersi sunt ad iniquitates. Quorum? Non ait mpliciter, patrum, sed cum additamento, patrum  suorum priorum. Diximus hec de nobis dici, et his qui in nobis sunt peccatores. Quomodo igitur qui inter nos sunt peccatores, conuersi sunt ad iniquitates patrum, et patrum suorum priorum? Duplices habemus patres, et una species est pessimorum patrum. Siquidem antequam crederemus, diabolus pater noster fuit, ut sermo Euangelicus ostendit, dicens: uos de patre zabulo nati estis. Cum autem credidimus, facti sumus filii Dei. Si ergo post hec peccauerimus, conuertimur ad iniquitates patrum, non simpliciter, sed patrum priorum. Ad probationem autem huius rei, quia duplices habemus patres, utimur et 1144 Dauid testimonio, in quadragesimo quarto psalmo, ita dicentis: Audi, filia, et uide, et inclina aurem tuam, et obliuiscere populum tuum,  et domum patris tui. Quasi pater quippe cepit: Audi, filia. Ergo duplices nostri patres sunt. Sed obliuiscere, inquit, domum patris tui prioris. Si igitur oblitus domum patris tui prioris rursus fueris ad peccata conuersus, incidisti in id quod nunc dicitur peccatum: Conuersi sunt ad iniquitates patrum suorum priorum. Dicebamus dudum zabulum patrem nostrum fuisse, antequam Deus factus sit pater, si tamen nunc non habemus etiam zabulum patrem: quod etiam de Ioannis Epistola approbamus, in qua ita scribitur: Omnis qui peccatum facit, ex zabulo natus est. Toties ex zabulo nascimur, quoties peccamus. Infelix iste qui semper generatur a zabulo. Rursumque multum beatus qui semper ex Deo nascitur. Neque enim semel dicam, iustum ex Deo natum,  sed per singula uirtutis opera semper iustus nascitur ex Deo. Hoc autem ut plenius possit probari, etiam de Saluatoris nostri quotidiana natiuitate dicamus, liquido id in iustis obtinentes quod in Domino precesserit. Saluator noster splendor est glorie, splendor autem non semel nascitur, et deinceps desinit nasci: quotiescumque ortum fuerit lumen, ex quo splendor oritur, toties oritur et splendor glorie. Saluator noster sapientia est Dei. Sapientia uero splendor est lucis eterne. Sic igitur Saluator semper nascitur, et idcirco dicit: Ante omnes colles generat me, non, ut quidam male legunt, generauit. Si semper ex Patre nascitur Dominus, etiam tu in similitudinem eius tantum adoptionis scriptum habens, semper generaris a Deo per singulos intellectus,  per singula opera, et efficeris filius Dei in Christo Iesu, cui est gloria et imperium in secula seculorum. Amen. [1Kb]





APPENDICULA. IN ISAIAM PARuULA [a 1Kb] ABBREuIATIO, DE CAPITULIS PAUCIS, EX uERONENSI MS. NUNC PRIMUM EDITA. *

 1145 Unus liber est duodecim Prophetarum: et quod solent facere Medici in egrotationibus, et uulneratis secundum corpus, hoc Prophete, quasi spiritales medici, in anime uulneribus, diuersisque peccatis facere consuerunt. Duodecim Prophetis quasi egrotans, qui uitio suo curari noluerit, ad mortem usque describitur; et postea per Christum, qui uerus est medicus, sanatus post mortem esse narratur. Quod ergo duodecim Prophete per partes faciunt, et nichilominus ipsi breuiter subindicant, eumdem ordinem continentes, hoc latissime Maiores Prophete facere consueuerunt. Ezras autem, qui interpretatur adiutor, et Zorobabel, qui interpretatur iste princeps in Babylone, et iehsu, qui in lingua nostra sonat Saluator, in figura precesserunt  Domini; ut quod ceteri Prophete medicinalibus suis libris curare non potuerunt, isti curauerint, et reduxerint populum post captiuitatem.

 uisio Isaie. Propterea uisio dicitur, quia Prophete futura cognoscunt, et spiritualibus oculis Saluatoris intuentur aduentum: unde et uidentes apud antiquos uocabantur Prophete. Filii Amos. Plerique putant, Amos, qui tertius est de duodecim Prophetis, patrem esse Isaie, sed uehementer errant: diuersis quippe apud Hebreos scribuntur litteris; alius per sade, alius per sin. Quam uidit super Iudam, et Ierusalem. Specialiter Isaias ad duas tribus mittitur, Iudam, et Beniamin; et Ierusalem: hoc est, ad metropolim duarum tribuum ciuitatem. In diebus Ozie, Ioatham, Achaz, Ezechie, Regum Iuda.  Sub istis ergo omnibus, qui regnauerunt in 1146 Iuda, prophetia eius extensa est: etiam in ipso libro reperiemus, que uisio sub quo dicta sit rege. Hoc secundum Historiam; secundum tropologiam autem intelligendum, quodcumque ad Samariam, et ad decem tribus dicitur, hoc dici contra hereses: quodcumque uero contra Ierusalem, hoc dici contra Ecclesiam. Prima intelligentia tropologie ista est: secunda alia: anima que errauerit, et de iustitia corruens uitiis subiacuerit, dicitur Ephraim, dicitur Samaria; nam dicitur uaccas sibi aureas construxisse, et refertur ad decem tribus. Quicumque adhuc in proposito perseuerat, et non in  apertam prorupit insaniam, negans esse quod dicitur, et nichilominus uitiis subiacet, corripitur a Propheta quasi Iudas, in quo sit uera Dei confessio, et quasi Ierusalem, quod pacem quidem habere uideatur, ut ab occultis criminibus se retrahat, ne etiam illi captiuitas ueniat. Audite celi, et auribus percipe terra, quoniam Dominus locutus est. Quoniam in Cantico Deuteronomii scriptum est, eo tempore quo Moyses, quasi nubes Domini, loquebatur: Attende celum, et loquar, et audiat terra uerba ex ore meo: exspectet sicut pluuiam sermonem meum, et descendant sicut ros uerba mea: et legem Dei sub his testibus dederat, celo uidelicet, et terra; hoc est omnibus creaturis que celo includuntur, et terra: ex parte enim totum indicatur : quod tenetur in  partibus, quia omnia includuntur, ut diximus. Celum et terram. Quia legem Dei preuaricatus est populus, eosdem rursus testes uocat, sub quibus data lex est; ut quoniam populus audire contempsit, cuncte audiant creature. 1147 Audite celi, et auribus percipe terra. Iuxta historiam quod dicit hoc est: Quoniam me genus contempsit humanum, et inter cunctas creaturas et elementa que feci, hoc tantummodo rebelle genus est, quod repugnat uoluntati mee; propterea etiam irrationabiles que putantur, audiant creature, ut magis rationabiles condemnentur. Quia Dominus locutus est, Filios enutriui et exaltaui: non dixit filios genui, sicut in uulgari habent interpretatione; superfluum enim dixisse filios genui, cum utique omnis filius sit genitus. Ergo in eo quod  dixit filios, indicauit iam esse genitos. Nunc augmentum facit, quia omnis qui generat, et nutrit: ergo ego et genui, et nutriui: et non solum enutrisse contentus fui, ut in morem animalium, et auium sue illos relinquerem passioni, et suo labori dimitterem; sed quos paruulos enutrieram, magnos quoque, et adultos, ut quibus uitam dederam, nunc darem etiam gloriam. Ipsi autem spreuerunt me. Pro tantis beneficiis uicissitudo contemptus fuit. Cognouit bos possessorem suum, et asinus presepe domini sui. Rationabili homini irrationabilia iumenta, et pecora comparantur, ut cum illa beneficia senserint, et brutorum quoque sensus non ignoret eum,  cuius beneficia sentit; solum genus humanum condemnetur quod contempsit Deum. Cognouit bos possessorem suum, et asinus presepe domini sui. Bos, qui laborat, qui iugo colla submittit, et multum ex labore suo plus prestat domino, quam ipse a domino accipit, tamen intelligit possessorem suum. Asinus quoque presepe domini sui intelligit, beneficia, et locum, in quo cibos accipere consueuit, libentius uidet. Isrel non cognouit: subauditur me: populus meus non intellexit: subauditur, nec possesorem, nec dominum: simulque considerat exempla quantam uim habeant. Bos licet cibos accipiat a domino, et asinus licet presepe cognoscat, tamen multo plus labore suo prestant dominis, quam ipsi a dominis, [a 1Kb] accipiant: ego autem cum nulla beneficia hominum  habeam, nisi hec tantummodo si saluentur ipsi, quos diligo: cum eis tanta prestiterim, et nichil acceperim, pro omnibus beneficiis contemptum solummodo reddiderunt. Quia ergo tanta perpessus sum, et perdidi Filium, quem enutrieram, quem exaltaueram, quod possum solum facere facio: plangam perditum et mortuum quem egrotantem sanare non potui. ue genti peccatrici, populo graui iniquitate, semini nequam, filiis sceleratis. 1148 Mutauerunt nomina: ue genti peccatrici, que quondam gens mea dicta est: populo graui; peccatis enim grauibus pregrauati sunt: semini nequam; non meo semini, secundum quod alibi dictum est, Et in semine tuo benedicentur omnes gentes: filiis sceleratis , nequaquam meis filiis; statim enim ut peccare ceperimus,  cum conditione peccati et filiorum nomen amittimus. Dereliquerunt Dominum, quasi sequentem in singulis uiis. Singuli sensus sunt: Cum omnia fecerint, cum cuncta scelera perpetrauerint, tamen ego non dimisi eos, sed exspectaui, ut aliquando ad me reuerterentur: illi autem stantem me, et pandentem manus ad penitentiam eorum, dereliquerunt: et non eis sufficit, quod dereliquerunt , sed etiam blasphemauerunt sanctum Isrel, abalienati sunt retrorsum: id est, hoc ceperunt esse, quod ante fuerant, antequam meo nomine censerentur. Super quo percutiam uos ultra addentes preuaricationem? Pena ad hoc infertur a Domino, quasi a uero medico, ut per cauteria, et mordacem puluerem sanitas subsequatur. Ergo quod  dicit hoc est: Multa emplastra apposui, diuersis medicaminibus curare uos uolui, non inuenio genus remedii, cum uestra quotidie egritudo succrescat: non solum, inquit, non sanamini a prioribus uitiis, sed et mea cura reuoluente priora peccata, noua apponitis uulnera. Super quo percutiam uos ultra? quasi dubitantis uerba sunt: hoc est, in quo uos sanem? quia enim plaga Domini ad hoc percutit, ut emendet; ad hoc castigat, ut sanet: Dicit, super quo percutiam? hoc est quasi, quod uobis imponam emplastrum? addentes preuaricationem: cum quotidie nouis peccatis uetera  copuletis. Illud autem, quod paulo ante diximus, Prophetas esse medicos spiritales, et quasi totum genus curare morborum, nunc manifestissimo [b 1Kb] curatur exemplo: uidete enim Scriptura quid dicat. Omne caput languidum, et omne cor merens; a planta pedis usque ad uerticem non est in eo sanitas; uulnus, et liuor, et plaga tumens. Omne caput languidum, et omne cor merens. Frequenter admoneo, ut in Prophetis uerba singula consideremus; idcirco enim secundum historiam imperitis utilitas non uidetur, quia non intelligunt quod dicitur. Omne caput languidum, et omne cor merens. Si quis egrotauerit, uel difficillimo morbo corpore oppressus fuerit, habuerit autem animam letiorem, infirmitas corporis letitia animi sustentatur. 1149 Rursus si aliquis  merorem habuerit, et dolorem cordis, et diuersas tribulationes, robustum autem corpus, imbecillitatem anime sanitas corporis sustentat: cum autem et corpus in egrotatione est, et anima in dolore, nulla possunt subuenire remedia. Hoc est ergo quod medicamine dicitur, omne caput languidum. Et omne cor merens: simulque considera, quia [c 10Kb] principali anime, hoc est cordi, corporis comparauerit principale, id est caput: in capite omnes sensus sunt; ceteris membris truncatis uiuere anima potest; truncato capite, uita omnis aufertur: et non dixit, omne caput amputatum; superfluum enim erat, cetera membra describere, et morbos reliquorum artuum, si amputatum dixisset. Languidum ergo dicit, ut et in descriptione membrorum ceterorum habeat locum.  A planta pedis usque ad uerticem non est in eo sanitas. Totus egrotat Isrel; ne unus quidem uir sanctus inueniri potest, quasi in corpore membrum aliquod, quod sanum esset uideatur. Si enim esset in toto corpore aliquid, quod sanum esset, ex unius sanitate etiam cetera medelam trahere uiderentur. uulnus, et liuor, et plaga tumens: uulnus, peccata recentia, liuor antiqua scelera: plaga tumens, incoctum, et uetus delictum, quasi quodam pure parturiens. Non est circumligata nec curata medicamine, neque fota oleo. Non quod hec Deus non fecerit; fecit enim omnia, et 1150 sine causa missi erant Prophete, si ista non fecissent: sed quia non est sanitas subsecuta, quodammodo uidentur non facta esse que facta sunt. Secundum tropologiam. Audite celi, et  auribus percipe terra: hoc est, et uos, qui sancti uidemini, et uos, qui peccatores, pariter audite. Filios enutriui, et exaltaui, ipsi autem me spreuerunt. Deus filios homines habere dignatus sum; enutriui eos, et magnificaui, ut de seruis amicos dicerem: ipsi autem spreuerunt me; hoc, per peccata sua, et certe cum nullam meam duritiam senserint. Et prudenter dixit spreuerunt: nemo spernit, nisi cuius nimia bonitas est: ergo et illius clementiam, et mansuetudinem meam imbecillitatem interpretantes, spreuerunt quem timere, et amare debuerant: et proponit  exemplum, quod supra diximus, de boue, et asino. Hoc autem totum interpretamur in Scripturis de eis, qui per peccata sua a Domino recesserunt, quod multo deteriores sint brutis animalibus: illa enim non habentia tanta dominorum, et possessorum beneficia, nichilominus a domino non recedunt: et bos  enim cum uapulauerit, et asinus, cum a domino fuerit indignatus, non sentit plagas, sed beneficiorum tantummodo recordatur; et cum uiderit dominum alludit, et letitiam mentis quibuscumque potest gestibus indicat: Isrel uero, hoc est, anima uidens Deum, me cognoscere noluit, etc. [a 1Kb]




uolume back matter






INDEX RERUM ET uERBORUM INSIGNIORUM. [1Kb]



 A
    Abraham fidei integritate seruatus est de igne Chaldeorum, 779. Non ideo bona habuit, quia diues fuit; sed quia diuitiis bene usus est, 645. In monte Moria obtulit Isaac, 1026. Nullus ante Abraham senex appellatus est, 47, 48. Peccauit Abraham, peccauerunt Moyses et Aaron, 523.
    Adam, quare eiectus de paradiso? 778.
    Adamantis natura, 957.
    Adonidis horti, 774.
    Adrianus philosophie artibus eruditus Antinoum consecrauit in Deum, etc., 35.
    Aduersarie potestates natura fortiores, nos uero fide, 1062.
    Adulatores. Quid dicitur de iis, qui auersantur austeritatem magistrorum, et adulatoribus fauent, 407.
    Aer celum dicitur, 142.
    Aegyptus quibus rebus fertilissima est? 203. Solitudo Aegypti fertilis uenenatorum animantium, 781. Idola Aegyptiorum, que? 165. Nulla gens ita idololatrie fuit dedita, quam Aegyptus, 540. Aegyptii uocant regiones Nomous, 165. Libido Aegyptiorum, quanta? 848. Aegyptii uocantur musce, et Assyrii apes, 113. Societate Isrelis Aegyptus benedicitur, 300. Apud Hebreos, Aegyptus, Aegyptius et Aegyptii uno uocabulo nuncupantur Mesraim, 198. Deus edificauit domos obstetricibus Aegypti, 792.
    Aetas florens cito concidit, 494. Aetas senum uenerabilis etiam inter hostes, 551.
    Afflictiones libenter sustinent sancti, 979.
    Agareni Saraceni dicti, 217.
    Alexander, quare pardus dictus? 872. Alexander Magnus appellatus Hircus, 212. ueneno periit, et eius regnum diuiditur in partes, ibid.
    Alphabetum quomodo legebatur apud Grecos et Hebreos, 1019.
    Altare Ecclesie unum, non plurima, 297. Unum altare, sicut una fides et una Ecclesia, 208.
    Ambrosia et nectar Gentilium, 438.
    Amen, approbatio eorum que dicta sunt. 787.
    Amicus aliter, aliter inimicus percutit, 1056.
    Amos nomen diuersis litteris apud Hebreos scribitur, et diuerso modo interpretatur, 7, 8. Amos, pater Isaie, non est tertius duodecim Prophetarum, 8
    Angelorum tutela, 1055. Angeli custodes, 673. Angeli presides, 550. Angeli president portis urbis Dominice, 344. Angeli singulis presunt gentibus, 264, 441. Angeli humano presunt generi, 246. Unusquisque habet Angelum custodem, 822. Angeli stant in conspectu Dei, 950. Celum Angelorum habitaculum, 537, 650. Angeli uocantur aues, 547. Angeli lapides ignei, 638. Angeli quo sensu alas habere dicuntur, 92. Angeli et uiri sancti uehicula dicuntur, quibus homines adducuntur ad fidem, 821. Uniuersa hominum multitudo, Angelorum multitudini comparata, pro nichilo ducitur, 488. Imitamur Angelos per uirtutes, 702. Quod Angeli faciunt in celis, hoc in terra faciendum, 586. Per Spiritum Domini, Angelus intelligendus, 754. Angeli boni et mali designati, 236. Angeli mali presides prouinciarum, 337.
    Angulus pro regno ponitur, 205.
    In Angustiis quid dicendum consolationis causa, 884. Conterit Deus in uariis Angustiis, ut paleas excutiat, 306.
    Anima ad imaginem Dei creata est, 594. Ornamenta anime, que? 872. Bona anime uirtutes; mala, uitia, 645. Sanctorum anime semper in corde Dei sunt, 570. Sanctorum anime colles et montes dicuntur pro uarietate uirtutum, 653. Anima nostra uinea Dei et pomorum paradisus dicitur, quando ratio preest, et habet Deum custodem, 18.  Libertas anime seruanda, 700. Animarum, que de sanctitate pristina corruerunt, uastitas et miseria, 16, 17. Post quietem noctis anima uegetior est ad audiendum et faciendum que dicuntur, 893. Perturbatio anime uocatur ebrietas, 76. Impudens anima numquam saturatur suo errore, 662. Omnium animantium affectus in fetus suos ingenitus, 810. Quenam animantia in terris desertis habitant, 444.
    Animorum caritas commendatur, non corporum, 766. Letitia animi mitigat dolorem corporis, 15.
    Anni presentis temporis futura tempora significant, 276.
    Antichristus multa operaturus est signa, 241. Diabolus parens Antichristi, 271. Antichristus in monte Oliueti consumendus iuxta quosdam, 341.
    Antidotus amarissima datur a medicis stomacho nauseanti, 596.
    Antiochia olim uocabatur Reblatha, 169. Antiochia, Laodicia et Apamia post imperium Macedonum aucte, 192.
    Antonio Cleopatraque superatis, Augustus Cesar Aegyptum subiugauit, 203.
    Apollinaris non tam Commentarios, quam indices capitulorum scripsit in Isaiam, 5. More suo omnia preteruolat, ibid.
    In Apostolos gratia Prophetarum uenit, 714. Apostoli numerantur, 194. Diuisi Apostoli in diuersas prouincias, 445. Precipitur Apostolis ut eleuent signum Dominice crucis, 235. Predicationes Apostolorum, 511. Apostoli roborantur contra persecutiones, 517. Precipitur Apostolis ut persecutores suos loco fratrum habeant, 802. Quomodo uinctos soluant Apostoli, 255. Apostoli et Euangeliste ex Hebreo testimonia recitabant, 1064. Sequuntur sensum, non uerba, in testimoniis ueteris Testamenti, 110. Absque damno sensuum interpretati sunt in Grecum ex Hebreo, 396. Chorus Apostolorum propter humilitatem et contemptum, uermis appellatus, 500. Apostoli agricole dicuntur, 70. Filii Apostolorum, qui? 795.
    Aquile prima Editio, 879. Aquile editio secunda, 903. Aquila eruditissime simulauit imperitiam, aut Phariseorum interpretatione deceptus est, 564.
    Aquile natura erga pullos, 810. Aquilarum senectus reuirescit mutatione pennarum, 495. Splendorem radiorum solis micantibus oculis intuentur, ibid. Quomodo probant pullos suos, ibid.
    Arabe latrociniis dediti, obsidebant uias Iericho, 857. Arabs in bonam partem accipitur, 245.
    Ararat, regio campestris in Armenia, 466. Per eam Araxes fluit, ibid.
    Arbitrium hominis liberum monstratur, 563, 873, 985. Cur liberum arbitrium homini seruatur, 1025. In nostro arbitrio consistit bonum malumue eligere, 671. Nulla est liberi arbitrii potestas sine Gratia, 970. Damnantur qui ita laudant arbitrii potestatem, ut Dei misericordia tollatur, 910. Ita libertas arbitrii reseruanda est, ut in omnibus excellat Gratia largitoris, 969.
    Arca Ne ad montes Tauri delata, 467.
    Arianorum heresis, 877. Arianorum error confutatur, 787.
    Ars apud barbaros pretiosissima, que? 1012.
    Artium maleficarum genera, 127.
    Artaba mensura Aegyptiaca, facit modios, uiginti, 75.
    Asini sepultura, que? 992.
    Assyrii et Chaldei in septentrionali plaga iuxta Iudee situm, 87. Regnum Assyriorum uetustissimum et quondam potentissimum, 425. Assyrii 1300 annis regnum Asie, Aegypti et Libye possederunt, 114. Septuaginta annis regnum Assyriorum fuit in Ierusalem, 231. Enumeratio regum Assyriorum qui populum Isrel expugnarunt, 455. Greci  auctores descripserunt bella Assyrie gentis, 227. ueteres Assyrii appellantur Syri, 209. Tradunt Hebrei Assyriorum corpora cremata fuisse illesis uestibus, 147. De eorum exercitu decem tantum remanserunt iuxta eosdem, ibid.
    Astra quidam putant rationabilia esse, 539. Ordo celestium Astrorum non potest mutari, 1076. Astrorum apud Chaldeos obseruantia est, 476.
    Atheniensium ciuitas idololatrie fuit dedita, 694, 980.
    Atomi Democriti et Epicuri, 468.
    Augures Chaldeorum multi, 553.
    Aures incircumcise, quid significent? 884. Docemur et auribus corporis, et sensu anime audire, 586.
    Aurum est Deus auari, 40. Mos antiquus condendi Aurum et ornamenta in sepulcris, 898. Est Indie locus, in quo Aurum optimum nascitur, 242.
    Auaritia inter idola condemnatur, 36. Auari et raptores, serui sunt mammone, 576.
    Aues quid agant ut defendant fetus suos, 423. Aues et bestie non abscissos arborum ramos, sed cadauera deuorant, 200.
    Azotus, urbs potentissima Palestine, 211.

B
    Baal idolum Sidoniorum, 407. Idolum Baal positum in Templo, 672.
    Babylon a Chaldeis condita est, 549. Fuit metropolis Chaldeorum, 169. Babylonis circuitus, eius capitolii altitudo, et rerum que in ea habebantur magnificentia exponitur, 180. Hebraice Babel dicitur, 234. uirgo et filia appellatur, 549. Eius natura non est damnabilis ut uolunt heretici, ibid. Babylon et regio Chaldeorum, montes caliginosi appellantur, 933. Cur Babylon dicitur mare? 212. Babylonii crudeles, 203. In Babylone uenationes regie, 175. Multo utilior est ignis et incendium Babyloni, quam astrologi, etc., 554. Que dicuntur contra Babylonem ad huius mundi confusionem et interitum pertinent, 235.
    Baptismi solum sacramentum peccata dimittit, 22. Baptismus et martyrium dedicata in aqua et sanguine lateris Christi, 561. In baptismate nulla personarum differentia, 602. In baptismate homo aquam tribuit, Deus autem Spiritum sanctum, 66. Renascentes in baptismate, comparantur herbis uirentibus, 525.
    Barbe decor indicium est uirilitatis, 114. Barbe capitisque rasura luctus indicium fuit, 185.
    Baruch libellus editioni LXX copulatur, nec habetur apud Hebreos, 833.
    S. Basilii Commentaria in Isaiam laudantur, 237.
    Batus dicitur in liquidis, Ephi in aridis, 75.
    Beati qui uocantur non propter uirtutem, sed propter munera, precipitabuntur in mortem, 139.
    Beelphegor idolum consecratum in Nabo, 185.
    Bel idolum, a Grecis uocatur Belus, et a Latinis Saturnus, 544. Huic immolabantur hostie humane, ibid.
    Beta, genus oleris uilissimi, 598. Aegrotantium cibus est, ibid. uarii status fidelium per eam designantur, ibid.
    Bethacharma uicus prope Ierusalem, 881.
    Bonum nichil nisi uirtus, et nichil malum nisi uitium, 159. Bona a philosophis appellantur indifferentia, 607, 645. Bona indifferentia, que, 159. Quidquid boni est, sine Deo dari non potest, 943. Bona, mala, et uisitatio Domini quid? 1000.
    Bos et Asinus ubi pariter leguntur in Scripturis, 12. Bos et Asinus, quid significent, 432.
    Bosra in terra Moab, 442.
    Brachia Dei, que sint, 587.
    Buxus lignum est imputribile, 406.

C
    Qui Cedit, non maior est, sed fortior illo qui ceditur, 977.
    Cesarea Philippi, hodie appellatur Paneas, 507.
    Cesaries candida, longitudinem etatis monstrat, 338.
    De Calumnia omnis iniquitas nascitur, 640.
    Canes, sagacissimum animantium genus, 12.
    Captiuitas extrema pudorem et imbecillitatem nescit, 186.
    Caput obtinet principalem locum inter omnia membra et sensus, 15; cum dolet, debilia sunt, ibid.
    Carbunculus lapis, quid? 94.
    Carmelus mons in Galilea nemoribus consitus, 147, 191. Carmelus duplex, 397.
    Caro et spiritus sibi aduersantur, 348. Natura Carnis non damnabilis, 603. Plurimi in ea regnant cum Christo, ibid.
    Carthago Tyriorum colonia est, 227.
    Cedar et Nabaioth, quid? 722. Cedar regio est Ismelitarum quos nunc uocant Saracenos, 846. Habitatores Cedar maxime pollent arte pugnandi, 218.
     Centuriones, tribuni, quinquagenarii et decani unde sic dicti, 48.
    Cerui extrahunt serpentes de cauernis, 938.
    Per insulas Cethim, uel Italia, uel partes occidentales intelliguntur, 846. Diuerse opiniones de Cethim, 227.
    Chaldei demones sonant, 529.
    Lingua Chananitis, lingua Syra, 207. Loqui lingua Chananitide, quid? 296.
    Charta de iunco fiebat, 191. Fasciculi Chartarum in quibus continentur calumnie feneratorum, seditionis causa maxima, 689.
    Christianus populus Dei uocatur, 739. Christianorum concordia et unitas, 160. Omnia que Iudei faciunt carnaliter, a Christianis implentur spiritualiter, 21. In comparatione Christianorum Ethnici quasi mulieres, 206. Quid clamant magistri Ecclesiarum Christianis, 482. Christiani non uoluntate, sed necessitate, 727.
    Christus non ex profectu, sed natura Deus, 981. Diuinitas eius, 528. In ueteri Testamento omnipotens appellatur, 18, 44. Splendor glorie et forma substantie Patris, 648. Omnes uirtutes Patris in se continet, 509. Brachium Domini, 591. In eo quanta fortitudo, ibid. Fons et principium omnium uirtutum, 157. Una persona in Christo, 946. In eo permansit Spiritus sanctus eterna habitatione, 156. In eo omnis plenitudo diuinitatis habitauit corporaliter, ibid. In eo omnes uirtutes, 507. Christus princeps penitentium, 48, 49. In Christi aduentum omnia Prophetarum uota pendebant, 12. Conceptus Christi ex sola uirgine, 1054. Incarnatio Christi ex uirgine statuitur reluctantibus Iudeis, 108, 109, 202. Natus in Iudea, 41 anno Augusti Cesaris, ibid. Natiuitas eius creatio nuncupata, 1096. Humanus sermo non potest explicare mysteria natiuitatis Christi, 117. Orto Domino Saluatore omnia bella cessauerunt, 34. Ad ingressum eius, idola Aegypti corruerunt, 202. Infantia humani corporis in eo, diuine non preiudicauit sapientie, 111. Unctio eius spiritualis erat, 731. Idem unctus a Spiritu sancto, 732. Tempus predicationis Christi, annus acceptabilis, ibid. Christus docet, Mosen et Prophetas de se prophetasse omnia, 118. Clementia Christi, 624. Solus iehsu omnes languores sanat, et infirmitates, 53. Aspectus Christi inglorius non feditate, sed paupertate, 612. Nullus homo preter Christum sine peccato, 619. Solum Christum uenena diaboli non tangunt, 866. Sacramentum corporis et sanguinis Christi laudatur, 743. Quo sensu passionem recusauit, 131. Solus pro nobis passus est, 748. Passio eius plene describitur, 614 et seqq. Demonstratur per translationem fracte laguncule, 154. Eius caro morti traditur ut Iudeorum sublimitas destruatur, ibid. In cruce ignobilis simul et decorus aspectu, 614. Candidus, et rubicundus, ibid. uerum corpus hominis et ueram animam sciens infirmitates demonstrauit, ibid. Eas omnes diuinitate sua superauit, ibid. Cur exaltatur in cruce, 410. Non necessitate, sed uoluntate crucem sustinuit, 616, 620. Mortuus est pro omnibus, 608, 753. Mors eius requies appellatur, 161. Latus eius perforatum, 585. Cur passus est et sepultus? 619. Caro Christi non uidit corruptionem, 665. Sponte descendit ad inferos, 253, 474. Percussus in cruce, sanatur in resurrectione, 683. Suo uulnere, uulnera nostra curauit, 615. Sanguis Christi, pretium redemptionis, 602. Nos Deo coniunxit, 703. Pacificans omnia in celo et in terra per crucem suam, 607. Ante Christi passionem unusquisque proprium sequebatur errorem, 616. Post passionem multa premia consequitur, 622. Passio eius quid operatur in gentibus, 542. Non ob merita, sed ob gratiam et fidem Christi Deo reconciliati sumus, 602. In toto orbe loquitur per Apostolicos uiros, 580. Ex omnibus gentibus, unam fecit sui nominis gentem Christianorum, 770. Adoramus Christum creatorem, non creaturam, 958. Propter humanam salutem carnem assumpsit, ibid. Adoratur in Ecclesia, quasi in corpore, 573. Sponsus uirginis Ecclesie, 855. Quomodo Christus iustificatur, 622. Panis perpetuus, 593. Unum fundamentum Apostolorum et Prophetarum, Christus Dominus, 571. Omnium Ecclesiarum consensus de Christo, 922. Christus saturatur fide Ecclesiarum, 621. Unde credentes in Christo, fideles appellantur, 319. In seruitute Christi non differentia sexuum ualet, sed mentium, 403. In quibus habitat Christus, 679. Mysterium passionis eius et resurrectionis ignoratum, 746. Error pessimus multorum de Christo, 648. Mysterium diuine natiuitatis in corpore possunt sancti fide magis nosse quam dicere, 619. Loquitur iuxta dispensationem carnis assumpte, 731. Nomina eius, que? 133, 134, 156. Persona Christi monstratur in uoce ueritatis, 710. De toto orbe concurritur ad loca mysteriorum eius, 210. Absconditus in petra, id est, in Christo, non sentit transeuntem mundi tempestatem, 38. Ubi scribitur de Apostolis, Iacob, Isrel et semen Abraham appellatur, ubi de Christo nichil legitur, 506, 507.
     Circumcisio in signum data et quot populis communis, 910. Triplex circumcisio in Scripturis ponitur, 884.
    Citium ciuitas, de qua fuit Zeno Stoice secte heresiarches, 227.
    Clemens uir Apostolicus scripsit ad Corinthios, 612.
    Cleopatre morte regnum Aegyptiorum destructum, 164.
    Celum et terra quidam putant animantia, 10, 242. Celum et terra non peribunt, 588. Celorum et terre commutatio in melius, 589, 788. Celos replicari quasi librum, quid? 441. Celi dicuntur pluraliter, sed singulariter intelliguntur, 10. Celum significat Angelicas uirtutes, terra mortalium genus, ibid.
    Celestes mysticam sequuntur intelligentiam; terreni simplicem historiam, 11.
    Cogitationum secreta solus Deus cognoscit, 960. Quidam dicunt non esse peccatum in cogitationibus, 865.
    Commentariorum leges, que? 833.
    Confessio pro laude accipitur, 630.
    Confidere. Meretur pacem, qui tota mente in Deum confidit, 345.
    Conscientie torsiones in peccatoribus, 239. Conscientia peccatorum uermis non moriens, 828. Felix conscientia, que tantum in sermone peccauit, 93. Felix conscientia cuius causa Domino reuelatur, 981. Felix conscientia que pro Deo sustinet opprobrium, 948. Felix conscientia que afflictionis tempore, bonorum operum recordatur, 468.
    Consilia. Quanta inter Dei hominumque consilia differentia, 650.
    Consolationes multe false quibus homines decipiuntur, 682.
    Sub Constantino imperatore, Euangelio coruscante, infidelitas et turpitudo omnium gentium deleta est, 36.
    Consules unde dicti, 49.
    Contraria simul esse non possunt, 790.
    Conuentus omnis qui non offert hostias spirituales, abominabilis est Deo, 21.
    Conuiuium unde dictum, 26.
    Cor in Scripturis pro sensu et anima accipitur, 868. Loqui ad Cor quid? 479. Quorum corda labiaque consentiunt, hos diligit Deus, 873.
    Cornu regnum et potentiam significat, 68.
    Corpora credentium, Templum Dei sunt, 1040. Corpus tabernaculum dicitur, 472. Afflictio corporis indulgentiam peccatorum deprecatur, 690. Nulla est turpitudo corporis membrum uocare suo nomine, 550. Error pessimus de statu corporum post resurrectionem, 828. Resurrectio corporum stabilitur, 589. Non solum anime, sed et corpora commutabuntur, 588. Substantia corporis glorificati non denegatur, 702.
    Correptio amara ad presens, 840.
    Creatoris grandis clementia, 1084. Misericordiam Creatoris discimus exemplo matrum, 810. Creatore neglecto, omnis creatura consurgit in peccatores, 944. Salus creature, lucrum est Creatoris, 947.
    Crucis signum exaltatum in gentibus, 572. Titulus crucis Christi, cur tribus generibus appellatur, 486. Indocta nationum turba suscepit crucem Christi, non sapientes seculi, 13.
    Crudeles uidentur qui sanant et emendant, 384.
    Crystallo nichil purius, 639. In alpibus dicuntur aque concrescere in crystallum, ibid.
    Custodes uinearum et cucumerariorum ponebantur in umbraculis et casulis, 17.
    Cyprianus et Hilarius laudantur, 727.
    Cyprius insula uicina Iudee, de qua fuit Zeno princeps Stoicorum, 846.
    Cyrus antequam nasceretur, predictus fuit, 532. Hunc dilexisse Iudeos refert Iosephus, ibid. Primus destruxit Babylonem et Chaldeos, 531. Eo regnante Templum cepit edificari, ibid. Appellatur Christus, ibid. Figura fuit uiri Ecclesiastici, 534.

D
    Demones in ere uersantur, 412, 577. Non habent sanguinem, 749. Nihil crudelius demonibus, 291. Non habent potestatem in homines, 869. Demonibus potestas aliquando concessa est, ut mala facerent, 504. Magis eligunt perire flammis quam predam perdere, 131. Quo sensu non subsistunt, 774. Quidquid peccamus, imperium est demonum, 953. Plerique solent demones colere, ne noceant, 911. Error quorumdam de amore demonum in mulieres, 633.
    Dagon idolum urbium Philisthiim, 544.
    Damascus ciuitas regalis, 192.
    Damnatorum eterna supplicia, 828, 830. Quidam uolunt tormenta damnatorum finienda, 829.
    Daniel et eius socii facti eunuchi iuxta Hebreos, 479.
    Darius primus Babyloniorum destruxit imperium, 173.
     Ad Datoris omnia gloriam referenda, 534.
    Dauid interpretatur Fortis manu, 715. Pauci de stirpe Dauid placuerunt Deo, 986.
    Decem Decades quadre forme possident firmitatem, 790.
    Denarius numerus perfectus est, 75. Numerus est mysticus, 1082.
    Desperatio uitanda est, 663.
    Detractio cauenda, 694. Detrahere bono, uel malum laudare, eiusdem criminis, 82.
    Deus non habet principium, 528. Consortes nature sue non habet, 731. Lex naturalis et scripta unum Deum testatur, 490. Nullo concluditur loco, quia omnia pugillo concludit et palmo, 799. Creator est omnium uisibilium, et inuisibilium, ibid. Dei faciem iuxta nature sue proprietatem nulla uidet creatura; sed mente cernitur, quando inuisibilis creditur, 20. Grandis Dei clementia laudatur, 409, 632, 651. Clementia Dei uincitur magnitudine peccatorum, 756. Semper indigemus Dei misericordia et nullus est finis eius clementie, 299. Misericordia Dei, et supplicia habent mensuram suam, 276. Misericordie Dei est unam perire gentem, ut omnes salue fiant, 99. Absconditur Dei misericordia, et ira demonstratur, ut homines peccare desistant, 239. Incredibilis patientia Dei, 985. Dei maiestas et potentia demonstratur, 487, 492. Omnipotentia Dei in quo preualet, 597. In Deo dixisse, fecisse est, 425. Magnitudo fortitudinis Dei, facit cuncta seruire suo ordine, 492. Deus facit res inter se contrarias, 533. Manus Dei pro potentia sumitur, 811. Promissio Dei constans est et firma, 134, 633, 651. Nullus potest consilium Dei infirmare, 261. Deo non iuranti credendum est, 181. Eius scientia, immensitas et prouidentia notantur, 494. uarie dispensat genus humanum, 386. Omnia eius arbitrio gubernantur, 493, 926. Ordo prouidentie Dei describitur, 211. Grandis amor iustitie in Deo, 872. Iustitia eius quando cognoscitur, 348. Penitentia in Deo, quid? 87. Non est opus eius perdere quos creauit, 383. Labor Dei, defendere peccatores, 522. Ad comparationem eius, cuncta sapientia in nichilum deputatur, 914. Omnis qui directus est in Deo, sceptrum est hereditatis eius, ibid. Quo sensu Deus dicitur habere membra, 546. Non potest hominis manu fieri diuina maiestas, 528. Prescientia Dei futura prenoscit, 191, 1025. Deum nichil latet, 494. Deum nichil celare possumus, 23. Nemo scit futura nisi Deus, 547, 1044. Scientia Dei quid operatur? 606. Notitia unius Dei, omnium uirtutum possessio est, 1075. Magna stultitia non cognoscere Deum, et presentem contemnere, 870. Deus indigna sua notitia, ignorare se dicit, 974. uocat omnes ad fidem, 639. Non merito nostro, sed Dei saluamur auxilio, 22. Nisi Deus nos traxerit, salui esse non possumus, 883. Omnia eueniunt contraria his quos Deus uult saluare, 326. uidere Deum, perfectum est gaudium, 811. A quibus uidetur Deus? 761. Quo sensu Patriarche et Prophete Dominum uiderunt, 90. Semper inquirendus, et quomodo, 307. A quibus inuenitur, 685. Quo sensu dicitur mane consurgere, 893. Aduersante Deo, non inuenitur requies, 231. Appropinquat sanctis suis, 313, 649. Appropinquamus Deo mente, non corpore, 394. Appropinquare Deo non est mentis otiose, sed laboriosi operis, 686. Seruire Domino, et habitare coram eo, non est loci, sed meriti, 233. Reddere Deo et Cesari, quid? 629. Non loco recedimus a Deo, sed uoluntate 944. Modus reuertendi ad Deum, 649. Obliuio inuocandi Deum, unde? 676. Quo sensu Deus dicitur furere, 83, 776. Ultio eius sancta et iusta, 359. Uniuersa consentiunt ire Dei, 937. Differt iram ut prebeat misericordiam, 377. Iram Dei sentiunt muta elementa et animantia, 810. Percutit delinquentes, ut percussos corrigat, 14, 679. Quasi filios nos erudit, quando uisitat in uirga iniquitates nostras, 262. Ideo miseretur et parcit, ut exaltetur illius misericordia, 410. Qui non sentiunt Deum per beneficia, sentiunt per supplicia, 71. Consolatio eius est super hostibus suis, ut qui beneficia non senserunt, suppliciis corrigantur, 27. Cur uisitat iniquitates, 241. Cur dissimulat peccata, 676. Cur uenturus est cum gloria et furore, 419. Quomodo ignis est, 812. In habitu iudicis et triumphantis ostenditur, 813. uenit ad iudicium, non ut iudicet; sed ut pariter iudicetur, 56, 522, 523. Celum et terram uocat in testimonium, 10. Quomodo habitat in excelsis, 678. Que sanctiora sunt, habitaculum dicuntur, 755. Ubi fit uoluntas eius, ibi habitaculum et domus, ibid. Refrigerium Dei est, ut in nobis requiescat, 377. Nomen Dei blasphematur propter opera nostra mala, 606. Nomen Domini additum Deo pro intelligentia persone, 615. Nostro loquitur affectu, 21. Ire eius quinam restiterunt, 699. Non parum putemus esse timere Dominum, 582. Qui Dominum desiderat, aliud non desiderat, 347. Parumper deserit, ut cogat ad rogandum, 752. Quinam audiri ab eo non merentur? 865. Magis diligit  iustorum paupertatem, quam munera diuitum, 736.
    Diuinitatem aspicere non possunt oculi carnis, 90. In Diuinitate nullus est sexus, 486.
    Deorum multorum opinio condemnata, 527. Qui cooperatores sunt Christi, Dii uocantur, 913. Auctores et dii Aegyptiorum, 203. Dii Aegyptii habent nomina ex bestiis, 544.
    Dextra et sinistra quomodo intelliguntur in Scripturis, 629. Declinare ad dextram et ad sinistram, quid? 674. Quomodo difficile est, nec ad sinistram, nec ad dextram declinare, 82.
    Diaboli peccatum superbia, 52. Non necessitate nature, sed mentis arbitrio malus est, 641. In quo similis Christo, 252. Festinat occupare etiam perfectos, 260. Potentia eius pulueri comparata, 270. Damnantur qui dicunt diabolum posse mundari et agere penitentiam, 257, 285. uictis perditio est, et uictoribus causa premiorum, 641. Error circa patrem diaboli, 259. Quo sensu securis, serra et uirga denominatur, 146.
    Diadema et purpura solis imperatoribus dantur, 532.
    Dictum oratoris Greci, 483.
    Didymus Hieronymi amicus decem et octo edidit tomos in Isaiam, 6.
    Dies pro tempore accipitur, 208. Dies malus, quis, 963. Quo sensu crudelis dicitur, 171. Dies Domini, uel consummatio totius mundi, uel exitus uniuscuiusque de uita, 238. Dies et dox prospera et aduersa significant, 307.
    Ex Digitis unus gustator dicitur, 487.
    Quod Diligit unusquisque adorat, 953.
    In Diluuio cuncta peccata deleta sunt, 632.
    Una ciuitas Dimon et Dibon dicta, 188.
    Dionysius Alexandrinus scripsit aduersus Ireneum, 769. Huic respondit Apollinarius, ibid.
    Diuini et somniatores, qui? 1043.
    Diuitie non coaceruantur, nisi cum alterius damno, 437. Homines seculi per rapinas miserorumque lacrymas diuitias congregant, 26. Recipiunt in hoc seculo consolationem suam, 981. Aliena rapientes, 961. Multi probantur diuitiis et paupertate, 556, 675. Quanto in diuitibus maior auctoritas, tanto maior insolentia peccatorum, 873. Crimen diuitis purpurati, 954.
    Flasi Doctores, qui? 901. Merces sermonis Doctoris, que? 950. Doctores prospera diuitibus repromittentes arguuntur, 885.
    Doctrina Phariseorum, subuersio ueritatis est, 707. Falsa pro lucro facit omnia, 276. Panis doctrine non comeditur, nisi aperuerimus oculos cordis, 651. Melius est secularibus tradere se disciplinis quam doctrine penuria mori, 984.
    Dogmata falsitatis idola dicuntur, 41. Omne dogma contrarium ueritati a lorat opera manuum suarum, 31. Omnia dogmata contraria ueritati amara sunt, et sola dulcis ueritas, 82.
    Duma, regio Idumee que ad Austrum uergit, et ab Eleutheropoli distat uiginti millibus, 216. Iuxta eam sunt montes Seir, ab Esau sic dicti, ibid.

E
    Ebion dignus paupertate nominis sui, 12. Arabat in boue et asino, ibid., 21.
    Ebionite notantur, 823.
    Ebrietas in bonam partem sumitur, 1072. In Apostolis comprobata, 1063.
    Ecclesia domus Christi est, 999. Domus est orationis, 659. Dicta Dominicum, 739. Christus in sola Ecclesia comeditur, 815. Ea nichil pulchrius, 362. Super petram fundata, 31. Porte Ecclesie iugiter patent saluari cupientibus, 725. Debent esse celate cunctis uirtutibus, 729. In ea dogmata ueritatis, 315. Et uera solemnitas, 439. Primum ex Iudeis congregata, 1075. In Ierusalem fundata totius orbis Ecclesias seminauit, 33. Populus nationum exstruxit Ecclesiam Christi, 725. Ecclesie tropea in Aegypto, 204. Ecclesie Christi in Tyro exstructe, 233. Firma mole fundate, 750. In toto orbe multiplicate, 315. De toto orbe Ecclesie gentium Iudeis ministeria dirigebant, 710. Habitatores quondam idololatrie, facti coloni Ecclesie, 640. Gloria Domini predicatur in solitudine Ecclesie, 481. Principes Ecclesiarum ex gentibus sumpti, 734. Duces Ecclesie mysteria Dei et Scripturarum sacramenta cognoscunt, 236. Custodes Ecclesie, qui? 741. Cetus presbyterorum, senatus Ecclesie, 50. uinum et lac in Ecclesiis Occidentis tribuuntur renatis in Christo, 644. Pace et persecutionibus crescit et decrescit, 826. Quamdiu diabolus uastat Ecclesiam, ira Dei perspicua est, 866. Quomodo Ecclesia Dei uertitur in speluncam latronum, 892. Ecclesia negligens docet aduersarios suos quomodo eam comprehendant, 935. Sepe Deus deserit Ecclesiam propter negligentiam,  725. Christus Ecclesiam suam deseret propter impietatem quotidie suberescentem, 320. Docta descriptio edificationis Ecclesie, 634 et seqq. De ea quid dicitur, 719 et seqq. Multa loca habet Ecclesia, 1079. Noua nomina cur Ecclesie imponuntur, 745. Ecclesie cur appellantur Insule, 540. In ea ignis est et caminus, 425. Felix qui tanti meriti est, tanteque uirtutis, ut ornamentum dicatur Ecclesie, 571. Abusus bonorum Ecclesie notatur, 57. Onus dignitatum Ecclesiasticarum et confusio, 229.
    Ecclesiasticus doctor qualis esse debet, 55. Opera uiri Ecclesiastici in reducendis quos heresis decepit, que? 692. Nullus Ecclesiasticorum, tantum habet studii in bono, quantum heretici in malo, 286.
    Editiones se inuicem explicant, 561. uulgata translatio LXX distat a ueritate Hebraica, et ceteris editionibus, 130, 276. Subuertit fortissimum testimonium, 565.
    Edom non loci uocabulum, sed nomen sanguinis, 747.
    Eleemosyna commendatur, 236.
    Elementa omnia simul deseuiunt aduersum eos qui offenderint Deum, 203.
    Eligenda que expediunt, 784.
    Eluza ciuitas in Moabitidis partibus sita, 186.
    Emath uocant Syri Epiphaniam. 143.
    In Emptionibus consuetudo, 1084.
    Ephraim in typo esse gentium, Scriptura testatur, 1062.
    Epicuri sententia, 474, 488.
    Epiphanius et Plinius secundus scripserunt de natura lapidum et gemmarum, 637.
    Episcoporum dignitas et uisitatio in quo posita, 728. Discrimen inter episcopos et presbyteros, 56. Episcopi, presbyteri et diaconi intelligant quid dicatur, 98, 988.
    Epistola Catholica B. Petri notatur, 841. II Epistolam B. Petri Canonicam uocat Hieronymus, 779. Epistola ad Hebreos non recepta a Latinis, 91. Cur ei contradicitur et dubia est, 97. Inter Canonicas Scripturas non recipitur, 125. Quidam Epistolas dirigebant in uniuersum orbem, ut quos oderant, infamarent, 1001.
    Eremus latissima ab India usque ad Mauritaniam tenditur, 218.
    Errores senum et puerorum, 206. Quidam pio cadunt errore, 442. Error multorum in lectione Epistole ad Romanos, 707. Error Latinorum et Grecorum, 532.
    Esebon urbs fuit regis Amorrheorum, 186. Inter Esebon et Sabama uix quingenti passus sunt, 191. Exstitere olim sicut et Eleale urbes ualidissime, ibid.
    Non Esse melius est, quam uiuere in suppliciis, 982.
    Ethnici quid erant ante fidem Christi? 277.
    Etymologie falsorum nominum non sunt fingende, 300.
    Euangelii perfectio, 690, 918. ueritas eius prefertur umbre legis, 20, 801. Abbreuiatus sermo Euangelicus, breuissimum dedit caritatis et fidei preceptum, 149, 411. Seminarium Euangelii processit a fontibus Isrelis, 167. In regionibus duarum tribuum primum Saluator predicauit Euangelium, 129. Precipitur uiris Apostolicis ut deserant Ierusalem, et predicent Euangelium in toto mundo, 611. Progressus eius exponitur, 279. Predicatio Euangelica conterit aduersarias potestates, 500. Commutatio malorum in bonum per Euangelicam predicationem, 796. Fontes Saluatoris, doctrina Euangelica, 166. Euangelium Hebreum Nazareorum, 156, 485.
    Eunomius leprosus, 775.
    Eunuchus regine Candacis, Apostolus missus est genti Aethiopum, 617. Eunuchus noue Legis custos Sabbatorum, 658.
    Eusebii interpretatio, 170, 220. Arguit Hieronymus Eusebium Cesariensem, 199. Iuxta historicam explanationem quindecim edidit uolumina in Isaiam, 535.
    Eustochium unicum nobilitatis et uirginitatis exemplum, 535.
    De Euilmerodach, fabula narratur, 118.
    Amena et Excelsa loca idolis dedicantur, 849.
    Expositio pulchra uerborum, Osculetur me osculo oris sui, 752. uarie Expositiones describuntur, 497. Expositiones Iudeorum et aliorum, 1065. Prestigie Expositionis false uitande, 974. Falsa Expositio, licet bono uoto, 960. Heretica Expositio confutatur, 654.
    Ezechias duodecimo anno Romuli Rome conditoris regnauit in Ierusalem, 9. Humilitas et prudentia huius regis, 459. Causa fletus eius, 468. Cur tentationi relictus, 476. Tradunt Hebrei causam egrotationis eius. 478. Quid facit Isaias, ut sanet Ezechiam, 467. Sanitas ei restituta per res noxias et aduersas, 476. Gradus domus Ezechie in Templo demonstrantur, 468.
    Prophetia Ezechielis difficilis, 1096.

F
    Fabule gentilium de quibusdam animantibus quid describunt,  444. Fabula Mille annorum abiicienda, 702.
    Non Fatis, sed uoluntate Dei res eueniunt, 229.
    Febris in leonis similitudinem ossa consumit, 472.
    Feminarum monilia describuntur, et per hec, insignia uirtutum, 61.
    Feni penuria in multis Orientis prouinciis, 182.
    Ficorum usus quis? 475. Requiescere sub ficu, quid? 793. Interpretationes quorumdam de duobus cophinis ficorum, 1010.
    Fides post passionem Domini fundauit Ecclesiam, 28. Fides Christianorum est, 434, 896. Rara est, 562. Breuitas adorationis fidei, 432. Non sit otiosa, 809. Sine operibus non sufficit, 345. Ex preteritis commendatur, 510. Omnes homines equaliter uocantur ad Fidem, 657. Totius mundi uocatio ad fidem demonstratur, 163. Fides gentium signorum miraculis fuit quodammodo extorta, 796. Principes Romani transeunt ad fidem Christi, 719. Christianorum et Iudeorum diuersa fides, 1051.
    Figmenta quedam et ueterum fabulas refert Hieronymus, 923.
    Filiorum differentia et seruorum, 780. Nihil dolentius quam unum uel solum perdere filium, 889. Propter sanctos patres miseretur Deus filiorum, 844. Quomodo filii tenebrarum prudentiores sunt filiis lucis, 1049. Filii pestilentie, filii Belial, 359.
    Flaccus deridet simulacra gentium, 528.
    Fortune mensam parare quid? 783.
    Fumus pro gloria sumitur, 66.
    Furantis uultus, licet impudens, erubescit, cum in furto deprehenditur, 852.

G
    Gaza lingua Persarum diuitie nuncupantur, 477.
    Gedeon dictus Ierobaal, 150.
    Gehenna unde dicta, 897.
    Generationis male finis est pessimus, 796.
    Genesis liber Iustorum, 524.
    Gentium multitudo ante et post notitiam Dei, quid? 481. Appellabatur caro, et cur? ibid. Conuersio Gentium predicitur, 542. uocatio Gentium notatur, 369. Significata per Damascum, 278 et seqq. Conuersio Gentium, quid operatur, 449. Numquam a uocatione exclusi sunt Gentiles, 631. De uniuersis Gentibus una gens facta est Christianorum, 806. Error Gentium ad nos transiuit, ut religionem in diuitiis arbitremur, 911.
    Genuflectere Christo, moris est Ecclesiastici, quod Iudei non faciunt, 542.
    Gigantomachia Claudiani citatur, 361.
    Gigas in bonam et malam partem accipitur, 46, 47. Gigantes iuxta Ethnicorum consuetudinem et nostram diuerse accipiuntur, 250.
    Gladius in Scripturis, quid? 814. Sanctus et durus, quid? 360 Pro supplicio sumitur, 782.
    Gloria pro ignominia dicitur, 193.
    Gnostici et eorum origo, 761.
    Grana teruntur uariis instrumentis, 385.
    Gratia Euangelii necessaria, 896. Omnia per Dei gratiam humano generi sunt tradita, 1032. Gratia Christi pauperem liberat, non meritum, 981. Non in possidentis, sed in arbitrio donantis est, 1081. Non solum opera, sed et uoluntas nostra nititur Dei auxilio, 1012. Quidquid boni uolumus et explemus, ad Gratiam Dei referamus, 1026. Semper egemus auxilio Dei, 1014. Nulle Gratie desunt Ecclesie, 502. Arborum uarietas significans diuersitatem gratie, ibid.
    Grunnii Corocotte Porcelli Testamentum decantabant pueri in scholis, 491.

H
    Hadrianus annis fere 50 post uespasianum, uenit Iudeam depredaturus, 100. Prohibiti sunt ab eo Iudei in eam ingredi, ibid.
    Hereses inter se diuiduntur, 140. De heresibus sermo propheticus nuntiauit, 285. Nulla heresis nisi propter gulam et uentrem construitur, 860. Qui impugnat hereses, uix potest perfectam habere uictoriam, 144. Pessime heresis progressus, 966. Eius auctores et sectatores, 967. Notatur noua heresis, 856, 860.
    Heretici notantur, 140, 141, 773, 859. Superbia eorum, quanta? 272, 293. ueritatis iniuria est, 241. Angeli eorum, qui? 286. Principes dicti leones, 818. Sunt filii perditionis, 670. Filii mendaces, 407. Artifices idolorum, 528. Adorant errores suos, 306. Gloriantur in eis, 856. Cor eorum, thesaurus dogmatum peruersorum, 264. Hereticorum inuentio, perditio est, 312. Loquuntur in demonibus, 1000. Suum cubile demoniis prostituunt, 672. Dogmata hereticorum penitus destruenda, 145. Cito corruunt, 267.  Doctrina eorum paleis comparata, 1005, Pardos sua uarietate imitatur, 268. Apud hereticos nichil est aliud nisi fulgor eloquentie, et sensus diabolica arte constructus, et sermo mortuus, 40. Loquuntur non ex ore Domini, sed que in corde suo simulant, 1001. Multa bona repromittunt, ibid., 1005. Nolunt ea que docent ratione discuti, 411. Sermo eorum serpit ut cancer, 952. Furantur uerba Saluatoris, 1006. Non habent feruorem Spiritus sancti, 253. Soli remanserunt sine gratia Spiritus sancti, 957. Omne consilium eorum, in quo positum, 429. Oppugnant Ecclesiam, 119. Et despiciunt eam, 137. Consentiunt sibi, ut expugnent Ecclesiam, 102. Maxime gloriantur, si Ecclesie contumeliam fecerint, 236. Eorum superbia, ibid. Hereticus timet uirum Ecclesiasticum, et ad recordationem illius terretur, 295. Doctrinam ueteris Testamenti reiiciunt, 294, 315. Euangelicam ueritatem corrumpunt praua intelligentia, et sunt caupones pessimi, 25. Abutuntur testimonio Scripture, 936. Non intelligunt Scripturam, ut illius conuenit maiestati, 432. Scripturarum non digerunt cibos, 376. Non habent notitiam spiritualis circumcisionis, 274. Umbram habent uirtutum, non ueritatem, 76. Hereticorum umbre ad tempus preualent, 912. Quidquid loquuntur est ululatus demonum, 246. Iudicant Christum, 946. Si eorum bella consurgunt, munimenta Christi nos teneant, 865. Omnis hereticus contendit et pugnat contra parentem, 991. Non uescitur corpore et sanguine Christi, ibid. Eius errores unde? ibid. Hereticorum cogitatio est, ut struant calumnias contra sanctos, 971. Celestia repromittunt, 286. Superant impietatem Ethnicorum, ibid. Multum laborant in decipiendis populis, ibid. Faciunt omnia mercedis causa, 372. Dulcissimus cibus diaboli sunt, ibid. Samaritani Iudei, et heretici Christianos fugiunt quasi immundos, 775. Hi pullulant in Gallia, ibid. Delicie et uoluptates eorum, 1003. Futura non sperant, nec credunt in resurrectionem, ibid. Traduntur desideriis cordis sui, 294. Dicuntur uersari in ualle Sion, 310. Eorum doctrina non in sensu, sed in multiloquio et clamore, ibid. Ecclesiam deserunt, 312. Princeps illorum quis? ibid. Simplices quosque decipiunt, 930. Dictum impium Epicuri sibi uindicant, 316. Quanto quis in heretica peruersitate prudentior est, tanto longius recedit a Domino, 312. Populus hereticus quomodo horribilis, 286.
    Hanes ciuitas ultima Aegypti iuxta Aethiopas et Blemmyas, 403.
    Per Hariolos sepe futura dicuntur, 47. Gentium est audire Hariolos, aruspices, etc., 991.
    Hebreorum liberationis miracula, 520. Eorum obseruatio, 96. Ante 30 etatis annum quid Hebrei non legebant, 1095. Expositio Hebreorum, que? 485. Hebrei contra se legunt, 1009. Lingue Hebree diuitie, 488. Hebraici characteris idioma in syllabis IM, et OTH, 10. Hebraice consuetudinis est, ut ex euentu rebus nomina imponat, 740. Ambiguitas sermonis Hebraici, 124, 136. Quidam arguuut Hebraicam ueritatem, 957. Hebrei credentes in Christum, 13.
    Heliopolitanum territorium uocabant Aegyptii nomon, 288.
    Herodotus et Berosus narrant Assyrios pestilentia corruisse, 461.
    Hetrusci, qui? 816.
    Hieronymi consuetudo in scribendis Commentariis, 994. Hunc calumniantur eius aduersarii, ibid. Non approbat commentarios S. Basilii in quemdam Isaie locum, 88. Idem ante annos circiter 30, scripserat tractatum de uisione huius prophete, ibid. Gregorium Nazianzenum magistrum in Scripturis sanctis habuisse se testatur, ibid. Scripsit in Epistolam ad Ephesios, 833. Subiungit alia uolumina edita aduersus Rufinum et Iouinianum, ibid. Scripserat in Mattheum et librum ad Algasiam, antequam exponeret Isaiam, 506. Scripserat in Zacariam priusquam exponeret Isaiam, 630. Soluit questionem sibi ab Eustochio propositam de 8 uersibus psalmi XIII, 665. Coarctatur in intelligentia quorumdam dogmatum, et libri Apocalypsis, 767. Laborandum est Hieronymo, ut breuiter Hebream etymologiam Latinus lector intelligat, 840. uult interficere sagittis Scripturarum, 244. Argumentatur contra Iudeos, 209. Arguit Iudeos criticos, 396. Non recepit traditiones Hebraicas, 224. Arguit LXX Interpretes, 707. Dubitat de Septuaginta interpretatione, 1068. Dubitat de auctore Epistole ad Hebreos, 1073. Arguit falsam interpretationem quorumdam, 532. Humilitas Hieronymi et modestia, 206, 315. Testimonium paucorum requirit, 493. Inimicus erroris, non hominum, 967. Non damnat in Martyribus, quod ipse sequi recusat, 975. Inuehitur in Arianos, 166. Declinat calumniam, 841. Quosdam calumniatores notat, 923. Habitat in Palestina, 119. Hebreus Preceptor Hieronymi, 172, 220, 318.
    Hispania, Iberia appellatur, et Celtiberia, 817. Lusitanie et Hispaniarum heresis, 761.
    Historie sacre profanis antiquiores, 9. Aliud est Historiam,  aliud Prophetiam scribere, 983. Scriptores naturalis Historie, qui? 960.
    Homicidas punire non est effusio sanguinis, sed ministerium legum, 987.
    Homo rationale animal definitur, 37. Homines omnes sunt natura filii Dei; sed uitio suo efficiuntur alieni, 18. Primum tempus humane sapientie, quando egredimur pueritiam, et ad rationalem uenimus etatem, 77. Hec etas mane appellatur in Scripturis, ibid. In hominibus tricesimus annus, in iumentis tertius est robustissimus, 187. Omnes homines quos narrant Historie, quasi nichili reputati, 492. Homines de uno proposito transeuntes ad aliud, 325. Omnis Homo sibi uidetur iustus, 349. Mores eorum in diuersis animantibus monstrantur, 259. Infelicissimi notantur, 77. Iumenta uocantur seculo dediti, 404. uilitas hominis per mortem sentitur, 177. Fragilitas eius ac perpetua mutabilitas feno comparatur, 482. Fortitudo etiam sine Christo imbecilla reputatur, 955. Quantum Dei auxilium, et quam fragilis natura humana, 1066. Prona est ad excusationem sui humana peruersitas, 853. Dimittit Deus hominem uoluntati sue, quare? 969. Damnantur qui perfectam in homine iustitiam predicant, 999. Anus delira confingens posse hominem esse sine peccato, 957. Siluestres quidam homines, 175.
    Per Humilitatem ascendimus in celum, 251. Humilitas que laudem non meretur, in quo posita, 673.
    Hyene natura, 928.
    Hypocrita, quis? 139.

I
    Idola imagines sunt mortuorum, 462. Eorum fabricatio, 497. Ex quo ligno fiunt, 489. uaria eorum genera notantur, 544, 911. Apostropha ad Idola, 504, 505. Post aduentum Christi omnia conticuerunt, ibid. Futura non predixerunt, ibid. Eorum responsa erant ambigua, ibid. Quare comparata talpis et uespertilionibus, 42. Propheticus sermo super irrisione eorum contexitur, 527. Describitur uetus consuetudo Idololatrie in Aegypto, etc., 782. Hanc imitabantur Isrelite, ibid.
    Igni peribunt omnia que cernimus iuxta philosophos, 588.
    Imperatores Romani iugo Christi colla submittunt, et eius Ecclesiam sua auctoritate defendunt, 725.
    Impietas et iniquitas in quo differunt, 880. Grandis impietas, non solum cauere, sed nec intelligere uelle peccata, etc., 886.
    Impius, quis? 349. Aliud est esse impium, aliud peccatorem, 386. Impius frenum populorum ad ruinam, 418. In interitu impiorum, uoluntas et imperium Domini completur, 1023. Impii qui non credunt, traditi gladio sempiterno, 1022. Comparantur mari numquam quiescenti, 684.
    Incarnationis mysterium totum exponitur, 155, 1069. Eius effectus, quis? 290.
    Incircumcisi et immundi, qui? 601.
    Increduli pro diuersitate meritorum diuersa passuri sunt, 33.
    De India per mare Rubrum plura ueniunt aromata, 887.
    Infantes resurgent in uirum perfectum, 1065.
    Infelicitas magna a mulieribus discere carmina lamentationis, 367.
    Infernus sub terra est, 105, 179. Animam habere dicitur, licet non sit animal, 79. Locus suppliciorum et cruciatuum est, 250. Dicitur Angelus iis pre esse, ibid. Inferni eternus ardor, 421. Sicut lacus aquas ad se descendentes suscipit, ita infernus animas, 252. Internus ultimus, quid? 178. Profundum, infernum significat, et excelsum celos, 106.
    Infirmitas duplicatur, si ad egrotationem corporis, accedat egritudo animi, 15. Longa infirmitate tabescere, Dei ira est, 951.
    Iniustitia omnis, iudicium sanguinis est, 438.
    Innocentes mercedem habent effusi sanguinis pro Christo, 1065.
    Per Inopiam multi conuertuntur ad Dominum, 324.
    Inscitiam multo melius est simpliciter confiteri, quam imperitie sue alios heredes facere, 998.
    Insule in Scripturis, quid? 508.
    Interpretatio historica heret littere, 176. Pia interpretatio ab Hieronymo non approbata, 195.
    Interpres delirus notatur, 934. Latinus Interpres deceptus, 779. Praui cuiusdam Interpretis expositio, 1017.
    Inuidorum obtrectationes, 369.
    Inutilis sibi et omnibus, quis? 49.
    Ionium mare, 817.
    Ireneus multarum hereseon origines explicuit, 761.
    Isaac semper habuit idem nomen, et una uxore fuit contentus, 756.
     Isaias, quis? 211. Sub quatuor regibus prophetauit, 89, 90. Quatuor prophete, Isaias, Osee, Iel et Amos eodem tempore prophetauerunt, 7. Isaie liber uniuersa Domini sacramenta continet, 3. Loquitur precipue de Tribu Iuda et Beniamin, 7. Prophetia in eo copulata historie, 460. Propheta multis obscuritatibus inuolutus, 326. In expositione eius Grecorum ingenia sudauerunt, non Latinorum, 5. Iuxta numerum uersuum equalis, aut maior duodecim Prophetis, 5. Anni 150 fuerunt inter Isaiam et Ieremiam, 400. Ascensio Isaie et Apocalypsis, 761. Non Prophetam, sed filium Prophete se appellat, 460. Non audet laudare Dominum, 93. Causa luctus eius, que? 335. Cur fuerit interfectus a Iudeis, iuxta sententiam Hebreorum, 19. Mors eius et supplicium ex traditione Iudeorum, 666.
    Ismelite habitant in tentoriis, et fugiunt per uastam solitudinem, 218. Asor eorum metropolis, ibid.
    Isrel interpretatur, mens uidens Deum, 13. Inuenitur habens in Abraham calorem fidei, 779. Appellatur gens et populus, 13. Primogeniti dicuntur Isrelite, non unigeniti, 11. Populus Isrel non suo merito, sed uirtutibus patrum accepere terram repromissionis, 1089. Decem tribus Isrel, que in Samaria erant, uocabantur Ephraim et Isrel, 6. Isrel et Iuda quid inter se differant, 72. Iustior Isrel in comparatione Iude, 859. Populus decem tribuum dictus corona superbie, 372. Comparatur eius gloria corone uariorum florum, ibid. Nulla species peccatorum in populo Isrel non fuit, 14. Inter idola et Deum semper claudicauit, 143. Caput bouis Aegypti desiderauit, 556. Isrelite dediti idololatrie domesticos habebant lares, 672. Manus Isrelis cruente, 736. Non solum a Romanis, sed a cunctis gentibus uastatus, 808. Cur iacet confossus et trucidatus, 16.
    Italia olim Hesperia dicta, 87.

I
    Iacob et Ephraim rapuerunt primogenita, 1062. Iacob dura perpessus est pro una filia, 805. Quo sensu dies eius, parui uocantur et pessimi, 982.
    Iaspidum multa genera ubi inueniantur, 638.
    Iaza urbs Mortuo mari imminet, 186.
    Ieiuniorum dies solemnes Dominus nobis reliquit, 689. Ieiunia et preces quando proficiunt, 940. Ieiunium uerum et falsum in quo positum, 687. Ieiunium nostrum non sit lucrum marsupii, 691. Afflictionem et humiliationem habet anime, 690. Illud a Deo recipitur quod non habet otium bonorum operum, 21.
    Iephte sacrificium non placuit Deo, sed animus, 897.
    Ieremie prerogatiue, que? 999. Suspicantur quidam ante conceptionem eum exstitisse, 837. Eius prudentia, humilitas, et patientia, 1038. Ieremias et Ezechiel eadem, et eodem tempore prophetauerunt, 1053. Quantum simplex in uerbis, tantum maiestate sensuum profundissimus, ibid. Optat Pseudoprophetam magis quam se uera dicere, 1037. Sacerdotes crudeles in eum per inuidiam sanctitatis, 1027.
    Ierusalem in tribu Beniamin sita est, 881. In saxosis montibus edificata, 570. Dicta ciuitas sanctuarii, 601. Sola in orbe terrarum legem accepit, ibid. Sion et Ierusalem intelligitur in Scripturis quatuor modis, 569. Idololatrie dedita fuit, 668. In Ierusalem, et Samaria eadem sunt idola ac in gentibus, 144. Sodoma collatione Ierusalem, iustitie nomen accipit, 853. Omnia demonia in ea habitasse dicuntur, 445. Quomodo meretrix et adultera, 673. Seditio Ierusalem in tres partes diuisa fuit, 52, 804. Romani, Galli et Hispani a Deo uocati ad obsidionem eius, 87. Post annos 42 Dominice passionis capte, 93. Ierusalem et Templi euersionem propriis oculis uidebat Hieronymus, 17. Extrema solitudo eius describitur, 444. Non ita percussa, sicut percussit Christum et Apostolos, 364. Aelia dicitur ab Aelio Hadriano, 976.
    Ioatham impietates, que? 101.
    Iod et uau sola distant magnitudine, 143.
    Ioannis Euangeliste uirginitas laudatur, 658.
    Ionas arguitur a Deo utilius ei esse mendacium, quam Niniue ruinam, 1037.
    De Ioppe ad Indiam non potest nauigari, 41.
    In Iordanis littore quenam ciuitates site sunt? 129.
    Iosephus scripsit de captiuitate Iudaica, 766. Redarguitur, 208. Error eius notatur, 288.
    Iouiniani reprehensio confutatur, 951.
    Iubal repertor cythare, 77.
    Tribus Iuda in Australi parte sita est, 403.
    Iudea omnis confinis Moabitis, 189. Urbes eius insule dicuntur, 711. Redacte sunt in solitudinem, 916. Quare? 281. Iuxta situm terre Iudee Scriptura loquitur, 868. Dicitur habere pietatis umbram, 282.
     Iudei quo sensu appellati sunt filii Dei, et filii iniquitatis, 14. Bona seculi presentis eis promissa, ut saltem presentibus inuitati facerent que precepta sunt, 24, 723. Deus exegit de eis obedientiam, 522. Arguit eos Deus fiduciam habuisse in homine, 224. Semper increduli fuerunt preceptis Domini, ibid. Dominus de protectore populi Iudaici, factus est aduersarius, 754. Solemnitates eorum, typus futurorum, 276. Sublata religione, omnis eorum festiuitas periit, 389. Pessima consuetudine in montibus immolabant, 455. Liberos suos idolis immolando uentres suos sepulcra eorum faciunt, 975. Populus Iudaicus a quibus regitur a Ioacim usque ad Christum, 996. Iudei meruerunt amicitiam Lacedemoniorum, Atheniensium, et Romanorum, 15. Impietates eorum quante? 815, 709. Duritia Iudeorum reprehenditur in comparatione fidei regum et principum, 889. Cecitas eorum, 514. Temeritas, que? 685. Reprobatio et tenebre, 709. Iudei et millenarii notantur, 627. Opinio eorum confutata, 158. Cassa eorum uota, 369. In futurum uota differunt, 232. Antichristum organum diaboli recepturi sunt, ibid. Quem pro Christo sibi repromittunt, 704. Traditio eorum reprobata, 318. In Iudaicis traditionibus latitat Antichristus, 705. Frangitur superbia Iudeorum, 488. Simplicem et occidentem sequuntur historiam, 935. Non habent scientiam Scripturarum, nec folia, nec poma uerborum, 29, 368. Nituntur subuertere sacramenta Christi et Apostolorum, 434, 579. uerbum ambiguum Hebraicum in deteriorem partem interpretati sunt, 43. Spiritualiter transacta sunt que Iudei carnaliter futura contendunt, 165. Iudei preuaricatores et Apostoli uariis Scripture expressionibus separantur, 524. Eorum interpretationes, 248, 717. Iudaica fabula, 361. Iudei in Idumee nomine intelligunt Romanos, 218. Grandeuos filios ulnis et humeris portabant, 572. Iudeos uocat Hieronymus Circumcisionem, 154. Quomodo fecerunt sibi quidam preputium, 601. Habent panem, sed absque fortitudine; habent aquas, sed absque robore, 46. Nihil auarius Iudeorum et Romanorum gente, 36. Sub nomine Spiritus sancti, columbas uendebant in Templo, 660. Tribus uicibus per annum ueniebant Ierusalem, 573. Post interfectionem Christi omnes gratie et donationes sublate sunt a Iudeis, 43. Pauci ex eis saluati, 149, 614. Epistolas miserunt ad omnes gentes ne susciperent passionem Christi, 199. Ter per singulos dies anathematizant nomen Christianum, 81, 565, 604, 766. Non habent proprios Iudices, sed Romanos, 47. Nullus Propheta, et bellator in lege apud eos, ibid. Non habent potestatem arma portandi, ibid. uincentibus Romanis Iudeos, Dominus pugnasse monstratur, 711. Dies perditionis Iudaice, quis? 971. Ultima uastitas sub uespasiano, Tito Adrianoque accidit, 430. uastitas eorum usque ad finem perseuerabit, ibid., 21. Aeternam eorum captiuitatem exprimit irremediabilium descriptio uulnerum, 16. Deleti sunt propter abiectam legem Euangelii, 87. Lege prohibentur ingredi in Urbem sanctam, 971. Ad comparationem prioris multitudinis, uix decima pars remanet, 100. Confusio eorum quando Christum cognouerint, 350.
    Iudas amabilis et dilectus in comparatione Isrel, 72. Iude et Beniamin idololatria, 374.
    Iude proditoris patria, 373. Ebrius fuit non uino, sed auaritia, ibid. Eius auaritia, 706.
    Iudicatur quis cum Domino, non auctoritate regnantis, sed comparatione uirtutum, 581.
    Iudicii tempus quo sensu imminet, 246. Non erit tempus penitentie, sed penarum, 239. Neminem impunitum abire patitur, 418. In die Iudicii terra producet in medium omnem sanguinem, 359. Tunc omnis creatura nichil esse se sentiet, 38. Non preueniendum Iudicium, 79. Dei Iudicii explanatio preclara et terribilis, 238 et seqq. Nullus quamuis sanctus, securus pergat ad Iudicem, 1055.
    Iudicium custodiendum omni tempore, 654. Non statim multitudinis acquiescendum iudicio, 53. Iudicia in portis Templi exercebantur, 1027. Iudices priores populi Hebreorum, 28.
    Iumenta, ab eo quod iuuent homines, appellantur, 12.
    Iuramentum et periurium, in quo differunt, 864. Iurare, pro confiteri dicitur, 863.
    Iustitia omnes uirtutes complectitur, 655. Partes eius, recedere a malo et facere bonum, 23. Infelicitas ubi pax perditur, et non est iustitia, 729. Iustitia hominis indiget misericordia Dei, 1068. Solus Dominus nouit probare eam, 981. Duplicis Iustitie differentia, que? 762, 763. Iustitia et opera ironice sumuntur, 676.
    Iustus non est qui non peccet, 81. Impatientia eius, 981. Est iustus qui perit in iustitia sua, 762. uir iustus quo sensu lumbare Dei est, 931. Non implet omnes uirtutes, 1055. Iusti interfecti et cruciati, ab impiis miseri reputantur, 433.

 L
    Labor omnis breuis, dum ad desideratam mercedem peruenitur, 219. Sudore et labore ad ubertatem fructuum peruenimus, 872.
    Lacedemonii ad bellum promptissimi, 61.
    Ad Lacrymas prouocandi mos in Iudea, 908.
    Lapis. Quatuor ordines lapidum inscripti nominibus duodecim tribuum, 637.
    Latini plausu tantum eloquentie delectabantur, 6. Eorum aures fastidiose ad intelligendas Scripturas, ibid. Sermo Latinus non exprimit sonum Sade, 155. Strictis dentibus uix impressione lingue profertur, ibid.
    Latro de cruce transit in paradisum, 654.
    Leone custode et preside, nullus audet accedere, 1024.
    Lepra flagellum intelligitur, 15.
    Lex naturalis omnibus data, 331. Instaurata Lex naturalis, 590.
    Lex cur data est per Moysen, 331. Lex Dei pura atque sincera uiolata est traditionibus Phariseorum, 25, 141. Lex Domini primum in Alexandria interpretata, 208. Iustitia Legis ad comparationem Euangelice puritatis immunditia nominatur, 762. Reiicitur opinio asserens ceremonias Legis esse seruandas in Ecclesia, 623.
    Libanus mons Phenicis, 397, 726.
    Liberalitas et dispensatio, uirtus maxima est, 674.
    Libri Hebrei non corrupti, 97. Libri apocryphi cauendi, 761.
    Lingue Grece latitudo, 608. Inter Hebream et Aegyptiam, Lingua Chananitis, Hebree magna ex parte confinis, 296. Quinque ciuitates in Aegypto loquuntur Lingua Chananitica, 287. Quare? 296. Loqui Lingua Aegyptiaca, quid? 295.
    Linteola iniiciuntur uulneribus, 16.
    Litterarum radices amare, fructus dulces, 840.
    Loricule castrorum, 344.
    Lucas artis Medicine scientissimus, 97. Grecas litteras magis sciebat, quam Hebreas, ibid. Eius sermo redolet eloquentiam secularem, ibid. Testimoniis Grecis utitur, ibid. Cur solus utitur testimoniis LXX, 378.
    Lucius Lauinius fruitur fautorum multitudine, 491.
    Ludentium in concilio sedere quid? 949.
    Lugentium mos, 945, 946. Duplex est, 898.
    In Lumbis uirtus diaboli, 842. Precipimur eos accingere, ibid.
    Lumen lune, a quo? 826.

M
    Madai auctor fuit gentis Medorum, 243.
    Madian et Epha regiones sunt trans Arabiam, fertile camelorum, 722. Tota et precipua regionum illarum prouincia appellatur Saba, unde fuit et Saba regina, ibid.
    Magi uenerunt ab oriente, uel ex artis scientia, uel, etc., 553. De Magis quid dicitur? 290.
    Sicut Magistros sanctos iuuat discipulorum salus, sic perditio seductorum perdidit patriarchas eorum, 403.
    Malis prodest ut bonis seruiant, 247. Arguuntur qui malorum abutuntur ministeriis, 1083.
    Malum pro afflictione sumitur, 533, 750.
    Manasses crudelitas, 666.
    De mane consurgere, quid? 77.
    Manicheus aliam extra domum Dei Iacob querebat domum, 32. Manicheorum blasphemie? 272.
    Manna habebat speciem glaciei, 266.
    Manus expanse Dei et Christi, quid significent? 772. Manus habere super caput, quid? 856.
    Marcionis dogma et blasphemie, 285, 534. Duos Deos inducit, 105. Marcion et ualentinus hyene assimilantur, 775.
    Mare. Scriptura omnes congregationes aquarum appellat maria, 204. Sonitus maris, quid significet in Scripturis, 88.
    Mareotis lacus, 204.
    B. Maria Prophetis agnoscitur, 117. uirginitatis priuilegium in ea, 614.
    Martyres non pereunt, sed uincunt, 665. Fortitudo gentium, triumphus est Martyrum, 735. uictorie Ecclesie in Martyribus, 121. uulneribus Martyrum fides credentium confirmatur, 298. Securi in Ecclesia de tutela coniugum et liberorum suorum, securi ad bella procedebant, 23. Sanguinem Martyrum producet Dominus in publicum, etc., 358. Demones non sustinent cineres Martyrum, 775. uictus in Martyrio dolore cruciatuum, leuioris culpe est eo, qui non tortus Christum negat, 311.
    Mathematici et Astrologi, qui? 553.
    Mattheus Hebreo, Ioannes Greco sermone texuerunt Euangelia, 97. Uterque de Hebraico profert testimonia, ibid. Hebraicum sequitur Mattheus, 128, 507. Non sumpsit  testimonium iuxta Hebraicum et LXX, 1064. Quedam Scriptorum errore sublata in Mattheo, 507. Eius humilitas, 459.
    Mazaca metropolis Cappadocum, ab Augusto, Cesarea nomen accepit, 817.
    Medi semper potentissimi, 374. Medos uocat Deus sanctificatos suos, et Nabuchodonosor seruum suum et columbam, 170.
    Medicina uera a Deo, 962. Non spernenda, 352. Absque Dei misericordia ars medendi non ualet, 475. Frustra laborant medici, nisi Dominus curet, ibid.
    Memphis et Taphnis urbes Aegypti, 848. Urbs dedita magicis artibus, 205.
    Mendacium imitatur ueritatem, 1006, 1039. Mendacii inconstantia; et sermonis Dei stabilitas, 266. Quidam in Ecclesia per ignorantiam defendunt mendacium pro ueritate, 144. Consuetudo mentiendi in naturam uersa, 905. Non sanatur cecitas mentis, nisi doctrina Christi, 120.
    Mensura Hebraice et Latine eodem appellatur nomine, 134.
    Mercenarius notatur, 276.
    Si Merita nostra consideremus, desperandum est, 765.
    Milesias fabellas cur multi magis reuoluunt quam Platonis libros, 491.
    Millenarii notantur, 210, 339, 417. Arguuntur, 450. Millenariorum uana spes, 635. Error Millenariorum, quis? 769. Auctores Ecclesiastici fauentes errori Millenariorum, 767.
    Miluus auis rapacissima, 444.
    Ministri Christi, qui? 723.
    Miseria ultima, que? 191. Consolatio miseriarum est, impietatem suam abscondere, 54.
    Misericordie opera et caritatis commendantur, 690, 691. Misericordia et electio quibusnam coaptantur? 247.
    Moab prouincia est Arabum, 184. Huius metropolis est Ar, que hodie ex Hebreo et Greco sermone composita, Areopolis nuncupatur, ibid. Eius muros corruisse testatur Hieronymus magno terremotu, ibid. Messes Moabitice nascuntur in uallibus Raphaim, 274. De Moab egressus est agnus immolatus, 189. In omni terra Moab Ecclesie Christi, 190.
    Mola quid figuraliter, 549.
    Moloch idolum Ammonitarum, 673.
    Monachorum examina florebant in Aegypto et Mesopotamia, 210.
    Montani et insanarum mulierum somnia et deliramenta, 3, 6.
    Montanus et eius discipuli uino et sicera inebriantur, 375.
    Mors mortis, appellatur Dormitio, 249. Mors Sanctorum, somnus est, 356. Mors quo sensu dicitur Domina, 341. Dominus mortem non facit, sed peccatum, 1074. Non fato, sed uoluntate Dei, dies mortis prestituta singulis, 469. Quare morte terrentur etiam uiri sancti, ibid. Discrimen inter mortem et umbram mortis, 129. Regio mortis, regio peccatorum est, 179. Solus Deus suscitat mortuos, 353.
    Moyses uidit uocem Dei, 854. Eius humilitas, 96.
    De Mulieribus, que Dominum resurgentum uiderunt, Propheticus sermo prenuntiat, 367, 392. Superbia et luxuria mulierum describitur, 58. Mutatoria et pallia, ornamenta mulierum, 62.
    Mundus regitur Spiritu qui intus infusus alit omnia, 68. Omnis mundus indiget Dei misericordia, 1055. Per regiones que uicine sunt Isreli, totius mundi conuersio predicatur, 722. Mundus iudicio Dei concremandus, 1091. Quid passurus est in fine, 329 et seqq. Iuxta traditiones Ecclesiasticas mundus post sex dies consummabitur, 326. In consummatione mundi, preteritarum deliciarum recordatio, erit materia cruciatuum, 331.
    Munerum amatores notantur, 26. Deum redimere se putant nonnulli donariis atque muneribus, sine obseruatione mandatorum, 21. Qui accipiunt munera a raptoribus socii furum sunt, 26.
    Myrice in solitudine, et salsa humo nascitur, 193. Odia magicis artibus nascuntur iuxta quosdam ex arbore Myrice, 279.

N
    Nabo et Medaba ciuitates nobiles, 185. Nabo idolum conticuisse dicitur post Euangelii ueritatem, 544.
    Naboth pietas, 300.
    Nabuchodonosor, columba Domini, 1024. Quare uocatur sanctus, 988, 1215. Alia est sanctificatio eius, alia sacerdotum qui ministrant Domino, ibid.
    Nathanel querebat Christum auctoritate Scripturarum, 795.
     Nationes omnes mundi pronuntiantur crediture in Christum, 610.
    Natura boni sumus, uoluntate mali, 554. Non sunt diuerse nature, ut uolunt Heretici, 13, 670. Interrogantur qui duplicem admittunt naturam, ibid. Nature bonum non sufficit ad iustitiam, 23. Unusquisque hoc desiderat in quo natus est, 457.
    Nauigantes quibus casibus opprimuntur, 533.
    Nazarei uinum et siceram non bibebant, 83. Nazareorum opinio, que? 130, 425.
    Necromantia, quid? 389.
    Nemrim super mare Mortuum est, 187. Eius aque pessime et amare, nec ibi herba pullulat, ibid.
    Neser, quid? 255.
    Nesrach. Deus Niniuitarum, 466.
    Nicolaitarum heresis immundissima, 377.
    Nilus fluit de Aethiopia in Aegyptum, 198. In septem riuos diuisus est atque concisus, 165. Aque eius turbide, 321.
    Niniue metropolis Assyriorum, 169.
    Nitrum nostrum et herba fullonis penitentia est, 850.
    No, ciuitas Aegypti, nunc Alexandria dicta, 198.
    Nominum diuersorum interpretationes, 9. Dominus quomodo in nomen et in signum eternum sit penitentibus, 604.
    Nosse aliud est, aliud eloqui, 619.
    Nouilunia Grecorum, 826.
    Nox pro tribulatione accipitur, 348.
    Nubes iuxta philosophos non amplius decem stadiis a terra eleuantur, 578.

O
    Obedientis indicium, et contemnentis signum in quo positum, 853.
    Quod Oculis uidetur magis mente retinetur, 969, 973.
    Offensa grandis, nolle placare quem offenderis, 856.
    Offerentium nomina recitabantur publice, 921.
    Olei uirtus, 502. Filius olei, quid? 69.
    Onus et uisio in quo differunt, 184, 1067.
    Ooliba, interpretatur tabernaculum meum in ea, 25.
    Opera populi Dei non ueterascunt, sed innouantur quotidie, 794. In opere premium est, non in sponsione, 1089. Nullum opus dignum Dei iustitia reperietur, 238. Sanctus non in scientia Scripturarum, sed in operibus gloriatur, 685.
    Oratio continua debet esse in ore nostro, 741. Perseuerantia in oratione commendatur, 920. Oratio perseuerans Prophete notatur, 738. In oratione dies noctesque coniungunt quidam impii, qui non exaudiuntur a Deo, 22. Orandum secreto et clauso pectoris cubiculo, 689. Nullus dignus orare pro peccatoribus, 944. Stultum est orare pro peccatoribus ad mortem, 940.
    Oratores profani et Christiani ob eloquentie flumen laudati, 329. Egregia disertissimi oratoris sententia, 665.
    Orbis sunt quatuor plage, 568. uastatio orbis tempore Hieronymi, 810.
    Ordinatio clericorum non solum ad imprecationem uocis, sed ad impositionem manus impletur, 696. Debet dari Sanctis et in lege doctissimis, non uero, etc., ibid. Sicut in ordinatione malorum, particeps est peccatorum qui tales constituit, sic et in ordinatione Sanctorum, particeps est eorum iustitie qui bonos elegit, ibid.
    Origenes allegoricus interpres, 1031, 1034, 1039, 1046. Ingenium suum facit Ecclesie sacramenta, 167. Eius uolumina, Homilie et Excerpta, 6. In Isaiam multa uolumina, ibid. Ad Gratam duo libri falsi putabantur, ibid. Interpretationes Scripturarum Origenis et Eusebii Pamphili quales? 167. Origenis expositio, que? 994. Notatur, 981.
    Orion uiginti et duas stellas habet, 240.
    Oryx genus bestie nascentis in eremo, 597. Ei assimilantur Iudei, ibid.
    Osee ex sententia Hieronymi uxorem meretricem non habuisse uidetur, 125.
    Ossa impinguata, quid? 697.
    Ozias ipse est Azarias, duplici nomine, 7.

P
    P litteram non habet sermo Hebreus, sed pro ea Phi Greco utitur, 35.
    Pactum et Testamentum idem sunt, 1074.
    Panis et aqua pro omni cibo et potu accipitur in Scripturis, 45.
    Parturientium nichil grauius dolore, 889.
    Paruuli matutinis horis erudiuntur, 579.
    Pascha, transitum sonat, 424. Per tria Pascha Dominus uenit in Ierusalem, 390.
     Passiones dicte perturbationes, 83. His carere debent, qui presunt, ibid.
    Pastorum negligentium pulchra descriptio, 661. Iidem notantur, 996 et seqq. Propter pastores malos hereditas Domini conculcatur, 928.
    Patientia nostra nomen Dei glorificatur, 803.
    Patriam suam diligere, naturale est, 891.
    Paula et Pammachius transierunt per foramen acus, 724. Uterque laudatur ab Hieronymo, ibid.
    Paulus apostolus unde nomen accepit, 278. Predicatio Euangelii per apostolum Paulum multiplicata, 130. Predicationes eius, 355. Sequitur Hebraicam ueritatem, 608, 760. Utitur testimoniis petarum, 580. Ubi precedit apostoli Pauli auctoritas, cessat alia interpretatio, 149. Sequenda est eius expositio, 567. Laudat et corripit Corinthios pro diuersitate habitantium, 756.
    Paulus Samosatenus et Photinus in quo maledicti, 958.
    Paupertatem Iudei non laudant, 50.
    Pauperum ac diuitum acceptio damnatur, 57. Fenerandum Christo in Pauperibus, 946. Periculum est repetere a Paupere qui soluendo non sit, 687.
    Pax nulla impiis, 683.
    Peccatum fetidissimum est, 256. Murus est diuidens Deum et homines, 703. Nimia consuetudine in naturam uertitur, 936. Unusquisque peccatis suis uenundatur, 575. Pro diuersitate Peccati, ordo iudicii disponitur, 248. Quot habemus peccatorum genera, tot iudiciorum meremur sententias, 308. Deus peccatis nostris non potest ledi, 894. Omnia nostra peccata patent oculis Dei, 777. Nihil sic offendit Deum quam post peccata, erecta ceruix, 223. Qui nolunt peccata sua cognoscere, magis prouocant iram Dei, 856. Qui in peccato moritur, Deo perit et non subsistit, 774. Non soluuntur peccata nostra, nisi de manu Domini receperimus ea, 480. Omnis creatura condolet super peccatis hominum, 847. Peccata sunt uaria, 262. Leuia et grauia quibus remediis purgantur, 850. Leuiora lauantur, grauia exuruntur, 66. Quamdiu minora sunt, Deus patienter agit, etc., 235. Non idem est solui peccata, atque dimitti, 480. Quamuis graue sit peccatum, si quis conuertatur, potest sanari, 99. Qui uolunt conuerti, non suo merito, sed Dei clementia conseruantur, 711. Remissio peccatorum, causa est consolationis, 479. Initium salutis est, sua intelligere et flere peccata, 266, 863. Omnia remedia eorum de Templo poscebantur, 988. Excusationes in peccatis, uerba sunt murmurationis, 695. Nec sermone, nec opere peccandum, 700. Difficile inuenitur qui non deprimatur uinculis peccati, 694. Unusquisque pro qualitate peccati ignem sibi succendit, 584. Quanto crebrior admonitio, tanto maiora contemnentium peccata, 1014. Quanto serior uindicta peccantium, tanto iustior, 1088. Peregrinum et alienum a Deo est, punire peccantes, 383. Facilitas peccandi et difficultas exeundi a peccatis, 81. Leuius malum est aperte peccare, quam simulare et fingere sanctitatem, 277. Spes salutis eorum in quo posita, 327. Culpas suas referunt in Deum, 757. Puniuntur, ne inultum peccatum ceteris noceat exemplo, 973. Tormenta adhibentur eis ut diuino igne purgentur, 148. Interfectio eorum, significat iram consummatam, 946. Sermo diuinus cohortatur peccatores ad penitentiam, 409. Per gradus penitentie de Moabitis fiunt Isrelite, 271. In dimidio dierum suorum moriuntur, 471. Noxium est uiuere cum peccatoribus, 93.
    Pelagiani notantur, 916, 1014.
    Perdicis natura, 961.
    Perfectio non est in uia, 845. Perfecti et incipientes in Ecclesia, qui? 737.
    In Periculo semper consistimus, 845.
    Quidam Perire et ueterascere, pro abolitione accipiunt, 588.
    Persecutio non ad negationem credentium, sed ad probationem pertinet, et coronam, 208. In tempore persecutionis nemini credendum, 905. Tempore persecutionis in quo confidendum, 855. Sancti in persecutione fame interfecti, 785. Purgamur persecutionibus et angustiis, 905. Persecutiones Ecclesie a Nerone, usque ad Maximinum, 955.
    Persecutores non timendi, 593. Furor et crudelitas eorum, 283. Superbia dissipata, 593. Omne eorum opprobrium pertransibit, 590. Quomodo Dominus liberat suos a persecutoribus, 838.
    Persis et Chaldea gaudent equitatu, 926. Perse ad orientem positi, 568. Ante Cyrum ignobiles, 215. Urbes condiderunt Seleuciam et Ctesiphontem pro Babylone, 174.
    Peruersitas numquam potest superare quod rectum est, 121.
    Pharao apud Aegyptios nomen est regie potestatis, 402. In Tanis domus eius regia, ibid. Disseruit Hieronymus post  apostolum Paulum de induratione Pharaonis, 757. Pharao et Herodes persecutores masculi, 805.
    Philippum quidam putant ab Angelo fuisse raptum, 754, 755.
    Philistei alienigene dicuntur, 182. Pro Philisthiim semper alienigenas interpretati sunt LXX, 35.
    Philosophi et oratores sibi applaudunt, 438. Sapientia philosophorum, et uaticinia diuinorum destructa in aduentu Christi, 530. Philosophi clarissimi habuerunt publice concubinos, 35.
    Phul rex Assyriorum sub Ozia rege Iuda uastare cepit decem tribus Isrel, 6.
    Phutensis regio quas alias regiones continet, 816.
    Pietas et uera religio, uias regia est, 674.
    Placente siue crustule chauone dicuntur, 671.
    Pena uel premium non est ex preiudicio Dei, sed ex meritis singulorum, 24. Pene eterne peccatorum unde nascantur, 250. Pena consociat apud inferos, ibid. Non potest humana fragilitas ferre sententiam de penis et earum mensura, 337. Ordo et utilitas penarum et penitentie fructus, 758. Timor penarum laudatur, 941. Uniuersa pena non uiere Deum in sua maiestate regnantem, 349. Quanto longior est Dei obliuio, tanto maior pena peccati, 855. Per es et ferrum magnitudo pene monstratur, 577. Alterius pene est auctor delicti, et alterius qui ab auctore compulsus est, 255. Suppuntantur anni penarum decem tribuum Iude et Moab, 276.
    Peni sermone corrupto quasi Pheni appellantur, 1018.
    Penitentia laudatur inuito Nouatiano, 327. uulnerat, 538. Sine auxilio Dei non possumus penitentiam agere, 1066. Deus suscipit penitentes, modo reuertantur in ploratu, 217, 863. uictoria penitentibus conceditur gratia Domini, 592. Eorum letitia in quo posita, ibid.
    Petarum fabule iactant uibium ab Aesculapio suscitatum, 352. Fabule eorum et licentia in alis uentorum, 92.
    Porphyrii blasphemia, 623. Eius calumnia, 55. Porphyrium arguit Hieronymus, 402.
    Porte mortis peccata, 344.
    Postulatio impudens, que? 853.
    Omnis Potentia, ad iram Dei, fauille et cineri comparatur, 246. Presens potentia, materia est futurorum tormentorum, 432.
    Preceptum Dei in promissione iuxta litteram, stare non potest, 701.
    Prelati negligentes timeant, 942.
    Preces Sanctorum ire Dei possunt resistere, 894.
    Primogeniti non accipiunt hereditatem in Scripturis, sed secundi, 11.
    Principes duo Apostolorum Petrus et Paulus, 789. Dispensatoria fuit inter eos contentio, 541.
    Proditores Dauid et Christi, perierunt suspendio, 81.
    In Promissionibus Domini, ira et furor non est ponendus, 712.
    Prophetie certitudo, 84. Stylus, 189. Oritur questio de ueritate unius Prophetie, 995.
    Prophete prius dicti sunt uidentes, 7. In Prophetis unus est Spiritus, 406. In animo eorum Deus loquebatur, 4. Ex Domini uoluntate loquuntur. 1039. Intelligebant, que dicebant, neque in ecstasi loquebantur, 3. Unde habebant fidem sermonum suorum, 165. Precesserunt in signum futurorum, 125. Omnes de Christi aduentu cecinerunt, 940. In typum Christi multa fecerunt, 924. Habitus Prophetarum, qui? 211. Propheta uaticinii fine monstratur, 1038. Consuetudo Prophetalis, que? 57, 73, 83. Constantia et prudentia Prophetalis, 1030. Obscuritas, unde, 213. In Prophetis omnia plena sunt enigmatum, 769. Personarum mutatio in Prophetis difficilis intellectu, 902, 1070. Ordo temporum non seruatur in eis, 983, 1013. Cur in Prophetis crebro dicitur, Hec dicit Dominus, 1004. uerus propheta potest precibus resistere Domino, 945. Interrogandi sunt de semitis antiquis, 947. Opera eorum nobis exemplo sunt ad uirtutem, 1080. Promissiones eorum non ad solos Iudeos pertinent, 714. Soluitur questio sumpta de prophetis Isaia et Ieremia, 596. Propheta perhorrescit ad aspectum Dei, 999. Loquitur ex persona eorum qui iudiciis Dei turbantur, 751. A Malachia usque ad Ioannem Baptistam, Prophetam non habuit gens Iudaica, 571. Sacerdotales gradus constituti erant apud Iudeos, qui Prophetas et Pseudoprophetas discernerent, 50.
    Pseudoprophete dicti Prophete, 1035. Prophete Samarie prophetabant in idolo Baal, 1000. Prophete gentium simulant se diuino Spiritu futura predicere, 1034. Genera prophetandi, et reuelationes, 1004.
    In Prosperis semper debemus cauere uentura, 553.
    Prouerbiorum sententie expositio pulcherrima, 629.
    Prouidentiam Dei quidam denegant brutis, 1090.
    Nihil stultius quam non Prouidere nouissima, 961.
     Prudens eloquii mystici, quis? 50.
    In Psalmis carmen Lyricum, 1013. Titulus in quatuor psalmis, 589. Nonus Psalmus contra diabolum est, 234. Psalmi uIII et LXXXIII Pro torcularibus inscripti, 748. Psalmus quadragesimus quartus pertinet ad sacramentum Christi et Ecclesie, 327.
    Publicani et meretrices facti arbores odoris optimi, 653.
    Pudicitia non est in debilitate corporis, sed in animi uoluntate, 659.
    Pueritie illi datur uenia, que pudore decoratur, 838.
    Punica lingua de fontibus Hebreorum manat, 110. Affinis Hebree, 1018.
    Purgatorii pena stabilitur, 830.
    Pyrrhus rex Epirotarum, 504.

Q
    Questiones nascentes in Scriptura quidam fugiunt, 632.
    Quinquagenarii numeri sacramentum exponitur, 48.
    Quis pro impossibili sumitur, 261.
    Quidquid de Rapinis offertur, quasi mercedem scorti reputat Deus, 736.
    Quod rarum, pretiosum est, 172, 242.

R
    Rabsaces imitatur consuetudinem Prophetarum, 454.
    Ratio. Que nobis uidentur non habere rationem, iustitie plena sunt et rationis, 910.
    Regiones uarie notantur, 1018, 1019. Multe Regiones nunc Arabia nuncupantur, 217. Omnis regio circa Lyddam, Ioppen, etc., apta pascendis gregibus, 780.
    Regnaturi apud Hebreos perfundebantur unguento, 532.
    Regnorum euersionis cause exponuntur, 212.
    Regum officium exhibetur, 987. Regum ac principum scelere delentur populi, 944.
    Reguli aspectum nulla auis potest transire, 182.
    Iuste Repetere, licet unicuique, quod iuste dedit, 690.
    Rerum usus efficit bona, uel mala, 646. Eadem res pro locorum qualitate, genus est, et species, 728. Ex nominum interpretatione, sepe res ostenduntur, 1009.
    Resina Galaad ponitur in Scripturis pro penitentia, 904.
    Resurrectio omnium hominum declaratur, 336. Resurrectio carnis statuitur, 828. uera corporum resurrectio, 769. Iustus et peccator in resurrectione ad premia et supplicia pertrahentur, 792.
    Rhinocorura, oppidum, 368.
    Roboam iuuenis non etate, sed sapientia, 51.
    Rogandus ille solum, cuius uerum, eternumque presidium est, 201. Frustra quis rogat pro iis qui non merentur accipere, 920.
    Roma urbs, dicta ciuitas regum, 229. A Barbaris deuastatur, 115. In obsidione eius totus orbis interiit, 1097. Roma in singulis domibus tutele simulacrum uenerabatur cereis ac lucernis, 672. Romanum regnum fortissimum, 231. In Romano imperio unum facta sunt omnia regna, 209.
    Romani non adorauerunt Deum qui prebuerat illis uictoriam, 37. uenatoribus comparantur, 954.
    Rubor et confusio, occasio salutis, 399.
    Rufinus notatur, 1040. Arguit Hieronymus Rufinum et Origenem, 337, 361. Rufinum uocat Scorpium, 415. Et Grunnium, 993. Eiusdem temeritatem, calumnias et mendacia castigat, ibid. Quanta in eo impudentia, ibid. Locus sepulture Rufini notatur, 1097. Instaurare conatur quis doctrinam Rufini mortui, 994. Eius discipuli notati, 1047.

S
    Sabbatum custodire, quid? 655. Obseruatio eius in quo posita, 699, 900, 783. Iuxta litteram impleri non potest, 699. Omni tempore celebrandum a fidelibus, 900. Premium eorum qui sanctificant illud, 964. Preceptum sabbati instauratum per Ieremiam, ibid.
    Sacerdotes secundus gradus in Ecclesia, 931. Sacerdotum est, non solum docere, sed et facere legem, 953. Profectus populi, epule sacerdotum, 335. Eorum officium est discernendi inter Prophetas et Pseudoprophetas, 1049. Translato sacerdotio, necesse est ut et legis translatio fiat, 825.
    Sacrificia Deus non querit, sed offerentium animum, 784. Credentes non possunt carnaliter offerre sacrificia, ibid. Quid conuenit his qui de rapinis offerunt Sacrificia, 888.
    Seculi felicitatis breuitas, 473. Qui in rebus confidit seculi, obliuiscitur Dei, 936. Seculum mare dicitur, 316. Seculum Aureum Saturni, 159, 416.
    Sagitte Dei plurime, quarum una tantum uocatur electa, 562.
    Salicum semen quid agat, 267. Semen Salicis in cibo Sumptum facit steriles, 525.
     Salomon anno duodecimo etatis suscepit imperium, 51.
    Salute propria non debemus esse contenti, 309. Quanto ille clementior, qui Salutis ostendit uiam post peccatum, tanto miserior qui, etc., 858. Quare multi non saluantur, 753.
    Samaria Sebaste dicta, 203. In quibus finitum sit regnum Samarie et Syrie, ibid.
    Sanctus omnis thronus Dei, 943. Sancti non sunt habitatores terre, 841. Indigent Dei misericordia, 578. Implent dies suos, 471. Habent pennas aquile et columbe, 253. Rogant ne Deus ipsis parcat in hoc seculo, 962. Datur potestas a Deo peruersis, ut ostendatur fides Sanctorum, 977. Deus ostendit se precibus eorum retineri, 1036. Deus posteros Sanctorum tuetur amore iustitie, 466. Eorum letitia in consummatione mundi, que? 334. Sancti non cognoscunt filios quos Deus non amat, 756. uiri sancti genuerunt filios pessimos, 796. Multi edificant domos, et non habitant in eis, 793.
    Sanitas gratior est, egrotatione depulsa, 1053.
    Sapientie liber inscriptus nomine Salomonis, 753.
    Sapientia que sectanda, 645. uera sapientia, que Dei timori iungitur, 870. Non sufficit sine aliis uirtutibus, 1042. In uanum sapiens est qui putat aliquid posse sine sapientia Dei et custodia, 396. Secularis sapientia, crucis predicatione subuersa, 613. Stulta est, et eius doctores stulti, 293. Sapientia pro malitia sumitur, 1042. Discrimen inter sapientiam et prudentiam iuxta Stoicos, 83.
    Sare nomen sonat principem, 570.
    Sargon rex Assyriorum septem nominibus appellatus, 211.
    Saron et Basan, quid? 436.
    Saul deceptus prede cupidine, 353.
    Scribe et Pharisei cum Herode multa paruulorum millia trucidarunt, 112. Illusores dicuntur et pestilentes, 785.
    Scripture omnes Spiritu sancto inspirate, 393. Unus liber appellantur, ibid. Christus fundamentum sensus Scripture, 3. Maiestas diuine Scripture admiranda, 728. Mysteriis futurorum inuoluta, 284. Auctoritas Scripturarum sectanda, 126. Ignoratio Scripturarum, ignoratio Christi est, 1. Scientia Scripturarum in gentibus, 512. Ad intelligentiam Scripturarum hortatur Hieronymus, 284. Beatus qui seminat in eloquiis Scripturarum, 13. Doctus in Scripturis sanctis propugnaculum est Ecclesie, 638. Scripture doctrina argentum purum, 25. In expositione Scripturarum ueritas querenda, non contentio, 44. Sensus Scripture per allegoriam extenuatus. Post historie ueritatem, omnia spiritualiter accipienda in Scripturis, 3. In Scripturis littera calcanda, fructus Spiritus uiuificantis metendus, 13. uerba simplicia Scripture, palee: interior sensus, triticum, 157. Non sic adulandum est principibus, ut sanctarum Scripturarum ueritas negligatur, 451. Nec parentum, nec maiorum error sequendus est, sed auctoritas Scripturarum, et Dei docentis imperium, 907. uult Scriptura, non solum auribus doceri populum, sed et oculis, 973. Qui aliter eas accipiunt quam Spiritus sanctus sonat, Pseudoprophete dicuntur, 1043. Arguuntur qui uim faciunt Scripture, 1022. Iudeis et Hereticis occasionem erroris prebent Scripture, 313. Falsus Doctor et corruptor Scripturarum quis? 25. Mos Scripturarum, ut ad penitentiam prouocent, 271. Multa dicuntur in Scripturis iuxta opinionem temporis quo gesta referuntur, 1038. Quid obseruant Apostoli in recitandis testimoniis Scripturarum, 622, 665. Apostoli testimonia Scripturarum iuxta Hebraicum sumebant, 378, 394. Proprietas Scripture sancte laudata, 509. Mos Scripturarum qualis? 201. Idioma Scripture sacre, 171, 191, 205.
    Ex Scriptoribus Ecclesiasticis multi notantur, 451. Quo sensu uocat eos Hieronymus magistros Ecclesie, ibid. Quedam immutata ab imperitis Scriptoribus, 644. Additamentum a malis Scriptoribus, 642. uitium Scriptorum ostenditur, 995.
    Securitas et desperatio uitanda, 1042. Securitas negligentiam, negligentia contemptum parit, 354, 1089.
    Sedec uerbum Hebraicum, magis iustum sonat quam iustitiam, 25.
    Segor urbs quinta post Sodomam, etc., precibus Lot conseruata, 187.
    Sem putant Hebrei Melchisedec, 497.
    Per Sensus mollescit fortitudo anime, 334. Per omnes sensus ad anime interitum mors intrat, 908. Damnantur qui sensibus luxuriant, 332. Per omnes sensus ad intelligentiam peruenitur, 968. Naturali sensu debemus intelligere que recta sunt, 879. Homines abutuntur munere sensus et sermonis, quod datum est ut sentiant et audiant Deum, 41. Argumentari de uerbis Dei humano sensu, sacrilegium est, 1069.
    Septem pro multis intelliguntur apud Hebreos, 626.  Septimus numerus sanctus, 1083. Septenarius et septuagesimus numerus significat perfectam penitentiam, 327. Septenarius et denarius numerus cur Iudeis familiaris? 64.
    Septuaginta editio toto orbe uulgata, 792. Dupliciter transferunt nomen Sabbaoth, id est, uel Dominum uirtutum, uel Dominum omnipotentem, 18. Perspicuam de Christo Prophetiam in Grecum noluerunt uertere, 43. Non ausi sunt aperte interpretari, quod puer Deus appellandus esset, 133. Mutant sensum Prophetie, 565, 945. In plurimis ab Hebraica ueritate discordant, 269. Non uerba Scripture, sed suum sensum posuere, 341. Additamentum LXX ueru confossum, 120. Addiderunt de suo, 143. Quedam pretermittunt, 956. Causa omissionis in LXX, 1056. uersiculus non erat in LXX, 1017. Error LXX Interpretum, 461. Defendit Hieronymus LXX Interpretes, 415. LXX editionem interpretari cogitur Hieronymus, 420. LXX imitantur gentilium fabulas in interpretatione sua, 245. LXX et Theodotio multa nominant in similitudinem fabularum gentilium, 236. LXX editio in Latinis et Grecis quid non haberet, 1008. Multa desunt in codicibus LXX Grecis et Latinis, 1035. Addita ab Origene in Grecis exemplaribus, sumpta de Editione Aquile, 42. Codices Alexandrini habent que non sunt in Hebraico et LXX exemplaribus, 696. De Hebraico et de Theodotione quid additum in exemplaribus Ecclesie, 100.
    Seraphim, Angelice fortitudines, 93. Quidam duo Seraphim. Filium et Spiritum sanctum intelligentes arguuntur, 92. Alii per eos uetus et nouum Instrumentum uolunt significari, 93.
    Sermo diuinus conceptus animo, ardet in pectore, 980. Sermo diuinus quare in partes diuisus, 560. Utitur uerbis humane consuetudinis, 487.
    A Seruitute coniugali qui liber est, hic uere seruus est Christi, 657.
    Seruorum Dei hereditas et premia, que? 642.
    Sellum, ipse est Sedecias, 989.
    Setta, et Settim, quid? 502.
    Sicera, quid? 76, 374.
    Signa. Multi qui signa acceperunt, 106. Signum grandis sterilitatis, in quo? 938.
    Sile fons ad radices montis Sion, 119. Eius aquarum penuria, 937.
    Simon et Elimas magi apostolis Petro et Paulo resistentes, 641.
    Sinai mons in Australi parte positus, 568.
    Sinus duplici modo exponitur, 777. Quandoque appellatur Caput, ibid.
    Sion et Ierusalem una urbs, 506. Sion, mons in quo Ierusalem edificata est, uocabatur ciuitas Dauid, 24. Quare Sion uirgo et filia nominatur, 463, 464, 744. Cur dicitur uallis, non mons, 220. Non est alia, nisi populus Dei, 594. Nullus habitat in Sion, nisi qui sanctus est, 410.
    Sirenarum natura, 521. Mortifero crimine animas demergunt in profundum, 246. Quid per eas intelligit Hieronymus, 175.
    Socrates falso laudatur, 508.
    Sol tribus nominibus appellatur, 336. Cursus solis, lune et aliorum siderum definitur, 492. Sol et luna premia cursus sui consequentur, 415.
    Solatium malorum in quo positum, 337.
    Somnia. Quare impii uiderunt somnia, 1004. Somniatores in Ecclesia iactantes errores suos, ibid.
    Sorec genus uitis optime, 69, 850.
    Spes in Deo commendatur, 583. Spe futurorum, sustinemus tribulationem, 680. Cito dissipantur propugnacula eorum qui spem non habent in Deo, 873.
    Spiritus sanctus cum Patre et Filio eiusdem nature est, 753. Diuitie eius, 681. Apud Hebreos appellatur genere feminino, 485. Spiritus incorporalis est, 754. uigilat ad Deum, et quomodo, 348.
    Stellas esse per diem in celo, probat solis deliquium, 240. Deus appellauit stellas nominibus suis, ibid.
    Stoici in definitione boni et mali nobis concordant, 159.
    Struthionum natura, 245.
    Superbie uox, que? 177. Omni studio declinanda, 224. Superbiam ruina sequitur, et humilitatem gloria, 241. Multi opinione uirtutum corruunt in superbiam, 877. Superbia pro potentia et gloria accipitur, 735.
    Superbus omnis promptus est ad iniuriam, 241.
    Superstitio impiorum ad cognoscenda futura, 775.
    Susanne historia, quare ab Hebreis non recepta, 1048.
    Sycomori ligna uilia, cedri imputribilia, 136.
    Sycophantia, quid? 883.
    Syllabas extensas habet Hebreus, 733.
    Syllogismus in Scripturis. 1077.
    Symmachus more suo manifestius uertit Scripturas, 7.

 T
    Tabeel uel homo, uel idolum, 203.
    Tabernaculorum tinis eterne domus possessio est, 628.
    Talpa, animal absque oculis, frugibus noxium, 42.
    Tanis metropolis fuit Aegypti, 205.
    Teglathphalasar rex Assyriorum, regnante apud Samariam Phacee, transtulit Isrelitas in Assyrios, anno quinquagesimo secundo imperii Ozie regis Iuda, 7.
    Templum in area Orne situm, 216. Angeli presides Templi, 605. uox de eius adytis exisse dicitur, etc., ibid. Templum Ierusalem sub diuersis principibus angustius fabricatum, 15. In templo Ierusalem Hadriani statua, et Iouis idolum collocatum est, 37. Subuersio templi Iudeorum, que? 766. Templum Domini in uertice Gethsemani, 372.
    In Tentationibus auertente Domino faciem suam a nobis, allidimur, 764.
    Terebinthi mercatus Iudeis exsecrabilis, 1065.
    Tertullianus, 478.
    Terre fundamenta uoluntas et potestas Dei qua omnia continentur, 242. Ab Angelicis potestatibus portantur, 529. Terra quasi punctum, et homines quasi locuste dicuntur, 474. Operari terram suam, quid? 324. Terra uiuentium, que, 701. Terra pro anima sumitur, 359.
    Terra promissionis nichil pinguius, 68. Eius termini, ibid. Regio non inuenitur equalis terre repromissionis, 457. Terror incolarum terre repromissionis in aduentu populi Dei, quantus? 194.
    Duo Testamenta unione sociantur, 95. Nouum Testamentum testimoniis ueteris roboratur, 316. Nouo Testamento aliud non succedit, 795. Nos quondam peregrini a Testamento Dei, spem non habentes, et absque Deo, 720.
    Tharsis lingua Hebrea Mare appellatur, 816. Tharsis urbem Cilicie; Tharsum putat Iosephus, alii regionem Indie, 40.
    Tharsus, urbs Cilicie, 816.
    Thecua uiculus separatus ab hierosolymis duodecim millibus, 881.
    Thus de Saba uenit, 887.
    Timor hominum, unde oritur, 593. Grauius uidere quem timemus, quam penarum sustinere cruciatum, 1081. Quis timor animas Sanctorum integras purasque conseruat, 582. Timoratos in religione Deus protegit, ibid.
    Titus et uespasianus de uasis Templi manubias obtulerunt Capitolio, 390.
    Torcular in Scriptura ponitur pro ultione et congregatione fructuum, 748. Passionem Domini significat, 155.
    Aliorum Tormenta, aliorum remedia sunt, 858.
    Translatione falsa utuntur multi, 93.
    Tribulationes emendant, 354. Presens Tribulatio futuro gaudio compensatur, 642, 979.
    Trinitatis mysterium in una diuinitate, 92, 397. Unitas substantie, et consortium maiestatis in personis diuinis, 90. Pater dicens: Gloriam meam alteri non dabo, non excludit Filium, 509. SS. Trinitatis recta confessio, est ignoratio scientie, 767. Domino iubente, Trinitas imperat, 95. SS. Trinitas habitat in Ecclesia, 356, 766. Confessio Trinitatis, mons sanctus et dogma ueritatis, 659. Regnante in nobis peccato non possumus SS. Trinitatis nosse mysteria, 89.
    Tullius interpretatus est Timeum de mundi harmonia disputantem, 491. Huius auctoris obscuritas notatur, ibid.
    Multa re Turpia, uerbis honestis exprimuntur, 550.
    Tyrus in terra Chanaan condita est, 230. Tradunt historie coloniam esse Sidonis, 228. Hec totius orbis Emporion, ibid. Galilee, Damascique finibus premitur, ibid. Nilus ei e uicino infunditur, ibid. Dicitur coronata, 229. Tyrus a Nabuchodonosor et ab Alexandro peninsula facta, 226, 228. Quid traditur in historiis Assyriorum de fuga Tyriorum, 229, 230.

U
    Urbium ornamenta, que, 58.

u
    uentus in Scriptura tripliciter accipitur, 763.
    uerborum omnis pompa redigetur in nichilum, 75. uerbum apud Hebreos pro re ponitur, 475, 1090. Magnum certamen de uerbo uno, 869.
    ueritas semper amanda est, nec timenda hominum multitudo, 842. ueritas claudi et ligari potest, uinci non potest, 1009. Lumen et scientie et ueritatis omnes errores fugat, 693. Una uia est ueritatis, et multe mendaciorum, 674. In ueritate decor, in mendacio turpitudo, 912. Errore perfecto facilius suscipimus ueritatem, 718. ueritas et constantia non deserenda in angustiis, 1028. In lege ueteri,  umbra ueritatis, 736. Laquei ueritatis, 540. Uterque aduersarius ueritatem apud se existimat, 105.
    uespere nomen et Occidentis in Scripturis diuersas intelligentias recipit, 308. Qui habet initium peccatorum, uersatur in uespera, ibid.
    uespertilio, nocturna auis non tam uoce et cantu resonans, quam stridore, 42.
    uia regia, que? 676.
    uictime et hostie differentia, 660. uictime quare concesse populo Iudeorum, 718. Hostie et uictime non principaliter a Deo quesite; sed ne idolis fierent, 21. A sacrificiis uictimarum paulatim ad laudes Dei transibat religio, 24.
    uictoria hominum non est perfecta, 200. Nulla certa uictoria in hoc seculo, 1079.
    uictorinus martyr, imperitus sermone, non scientia, 3. Scripsit in Isaiam, ibid.
    uidua que sustentatur alimentis Ecclesiasticis, 51.
    uirgarum duarum sacramentum exponitur, 630.
    uirginitas falsa damnatur, 892. In anima uirginali sermo Dei quid operatur, 118.
    uisitatio, consolationem significat et supplicium, 1081. uisitatio non pro remedio, sed pro plaga sumitur, 188.
    uitia habent bestiarum imagines, 576. Pro diuersitate uitiorum inter superbos alii sunt montes, alii colles, 40. uitia et peccata, uua acerba, 1074. uitiorum purgationem pax sequitur, 867. uitia non inuicem se sequuntur, sed uirtutes, in quibus omnia temperata, 611. Nostri uitii est quod obruamur maris fructibus, 302.
    uirtutes omnes inuicem se sequuntur, et sibi herent, 275, 655. Nisi uitia recesserint, uirtutes non subeunt, 412.  Porte iustitie, opera uirtutum, 344. Sub occasione iustitie, omnes uirtutes intelliguntur, 636. Neque statim ut uoluerimus, perfectam possumus capere uirtutem, 275. uana gloria in uirtutibus uitanda, 936. Populus Dei ex uirtutibus intelligitur, 736. Pro uarietate uirtutum, habitationum differentie, 256. Templum Domini illud est in quo habitat omnium uirtutum chorus, etc., 891. Cuius quis uirtutis imitator est, illius appellatur et filius, 702.
    uirtutes, pro miraculis ponuntur, 750.
    uite misere mors quieta prefertur, 982. uita sempiterna, bonorum omnium promissio, 646.
    uocem Dei, in ueteri Instrumento dicitur, quod populus uiderit, 8.
    uoluntate, non natura sumus mali, 258. In nostra potestate positum est, uel facere quid, uel non facere, 890. uoluntate nostra, uerbum Dei non suscipimus, 884. Propria uoluntate sua quisque conculcatur a uitiis, 699.
    Quos amor uoluptatis et diuitiarum circumdat, arguuntur, 322.
    uotum offert et soluit Domino, qui est sanctus corpore et spiritu, 298. uotum uiri iusti quid? 629.
    uulgus indoctum facile mutat sententiam, 1028.

X
    Xenophon scripsit historiam Cyri, 522.

Z
    Zythum genus potionis est ex frugibus et aqua confectum, 292. In Dalmatia Sabaium appellatur, ibid.







INDEX RERUM. QUAE IN HOC uOLUMINE CONTINENTUR.

    PRAEFATIO, 9.

COMMENTARIA IN ISAIAM PROPHETAM.
    Prologus, 17.
    IBER PRIMUS, 21.
    Isaie caput primum, ibid.
    Cap. II, 42.
    LIBER SECUNDUS, 57.
    Isaie, cap. III, ibid.
    Cap. Iu, 72.
    Cap. u, 74.
    LIBER TERTIUS, 91.
    Isaie, cap. uI, ibid.
    Cap. uII, 401.
    Cap. uIII, 114.
    Cap. IX, 124.
    LIBER QUARTUS, 127.
    Isaie cap. X, 133.
    Cap. XI, 144.
    Cap. XII, 152.
    LIBER QUINTUS, 153.
    Isaie cap. XIII, 155.
    Cap. XIu, 159.
    Cap. Xu, 167.
    Cap. XuI, 170.
    Cap. XuII, 173.
    Cap. XuIII, 177.
    Cap. XIX, 181.
    Cap. XX, 188.
    Cap. XXI, 189.
    Cap. XXII, 195.
    Cap. XXIII, 200.
    LIBER SEXTUS, 205.
    Isaie, cap. XIII, ibid.
    Cap. XIu, 216.
    Cap. Xu, 230.
    Cap. XuI, 234.
    LIBER SEPTIMUS, 239.
    Isaie, cap. XuII, ibid.
    Cap. XuIII, 246.
    Cap. XIX, 249.
    Cap. XX, 259.
    Cap. XXI, 260.
    Cap. XXII, 266.
    Cap. XXIII, 275.
    LIBER OCTAuUS, 281.
    Isaie cap. XXIu, ibid.
    Cap. XXu, 289.
    Cap. XXuI, 292.
    Cap. XXuII, 305.
    LIBER NONUS, 313.
    Isaie, cap. XXuIII, ibid.
    Cap. XXIX, 327.
    Cap. XXX, 337.
    LIBER DECIMUS, 349.
    Continuatio commentarii in cap. XXX, ibid.
    Cap. XXXI, 354.
    Cap. XXXII, 358.
    Cap. XXXIII, 363.
    Cap. XXXIu, 369.
    Cap. XXXu, 374.
    LIBER UNDECIMUS, 377.
    Isaie, cap. XXXuI, ibid.
    Cap. XXXuII, 382.
    Cap. XXXuIII, 389.
    Cap. XXXIX, 396.
    Cap. XL, 399.
    LIBER DUODECIMUS, 409.
    Continuatio commentarii in cap. XL, ibid.
    Cap. XLI.---412.
    Cap. XLII, 421.
    Cap. XLIII, 427.
    Cap. XLIu, 434.
    Cap. XLu, 440.
    LIBER DECIMUS TERTIUS, 441.
    Isaie, cap. XLuI, 450.
    Cap. XLuII, 453.
    Cap. XLuIII, 458.
    Cap. XLIX, 463.
    Cap. L, 474.
    LIBER DECIMUS QUARTUS, 477.
    Isaie, cap. LI, 482.
    Cap. LII, 494.
    Cap. LIII, 505.
    LIBER DECIMUS QUINTUS, 513.
    Isaie, cap. LIu, ibid.
    Cap. Lu, 528.
    Cap. LuI, 538.
    Cap. LuII,---545.
    LIBER DECIMUS SEXTUS, 547.
    Continuatio commentarii in cap. LuII. ibid.
    Cap. LuIII, 561.
    Cap. LIX, 576.
    LIBER DECIMUS SEPTIMUS. 585.
    Isaie cap. LX, ibid.
    Cap. LXI, 598.
    Cap. LXII, 604.
    Cap. LXIII, 609.
    Cap. LXIu, 620.
    LIBER DECIMUS OCTAuUS, 627.
    Isaie, cap. LXu, 627.
     Cap. LXuI, 651.

COMMENTARIA IN IEREMIAM PROPHETAM.
    Prologus, 679.
    LIBER PRIMUS, 681.
    Ieremie caput primum, ibid.
    Cap. II, 687.
    Cap. III, 699.
    Cap. Iu, 705.
    Cap. u, 713.
    LIBER SECUNDUS, 717.
    Continuatio commentarii in cap. u, ibid.
    Cap. uI, 721.
    Cap. uII, 729.
    Cap. uIII, 736.
    Cap. IX, 741.
    Cap. X, 746.
    Cap. XI, 752.
    LIBER TERTIUS, 757.
    Ieremie, cap. XII, ibid.
    Cap. XIII, 763.
    Cap. XIu, 769.
    Cap. Xu, 775.
    Cap. XuI, 780.
    Cap. XuII, 785.
    LIBER QUARTUS, 793.
    Ieremie, cap. XuIII, ibid.
    Cap. XIX, 799.
    Cap. XX, 803.
    Cap. XXI, 807.
    Cap. XXII, 811.
    Cap. XXIII, 819.
    LIBER QUINTUS, 829.
    Ieremie, cap. XXIu, ibid.
    Cap. XXu, 833.
    Cap. XXuI, 843.
    Cap. XXuII, 848.
    Cap. XXuIII, 853.
    Cap. XXIX, 857.
    LIBER SEXTUS, 865.
    Ieremie, cap. XXX, ibid.
    Cap. XXXI, 871.
    Cap. XXXII, 888.
    In subsequentes homilias admonitio, 899.

TRANSLATIO HOMILIARUM NOuEM ORIGENIS IN uISIONES ISAIAE.
    HOMILIA PRIMA.---Super hoc Isaie loco: Et factum est in anno quo mortuus est Ozias rex, uidi Dominum sedentem super solium excelsum, 901.
    HOMILIA II.---De eo quod scriptum est: Ecce uirgo in utero concipiet, etc., 906.
    HOMILIA III.---De septem mulieribus. 909.
    HOMILIA Iu.---De uisione Dei et Seraphim, 912,
    HOMILIA u.---De eo quod scriptum est: Quis eleuauit ab Oriente iustitiam? et de uisione iterum, 916.
    HOMILIA uI.---De eo quod scriptum est: Quem mittam et quis ibit nobis, usque ad eum locum in quo ait, et conuertantur et sanem eos, 920.
    HOMILIA uII.---De eo quod scriptum est: Ecce ego et pueri, etc., 928.
    HOMILIA uIII.---De eo quod scriptum est: Ululate sculptilia in Ierusalem et in Samaria, usque ad eum locum in quo ait, et commouebo ciuitates que habitantur, 932.
    HOMILIA IX.---De eo quod scriptum est: Et audiui uocem Domini dicentis, Quem mittam et quis ibit ad populum istum? Et transgrediens modica, peruenit usque ad locum in quo scribitur: Pete tibi signum a Domino Deo tuo in profundum, aut in excelsum, 934.

APPENDICULA.
    In Isaiam paruula abbreuiatio, de capitulis paucis, ex ms. ueronensi nunc primum edita, 937.
    Index analyticus rerum et uerborum, 941.



