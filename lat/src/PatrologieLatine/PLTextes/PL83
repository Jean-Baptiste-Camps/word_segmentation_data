
PATROLOGIAE TOMUS LXXXIII.

SANCTI ISIDORI HISPALENSIS

TOMI QUINTUS, SEXTUS ET SEPTIMUS.


PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA, OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXIII.


SANCTI ISIDORI HISPALENSIS



TOMI QUINTUS, SEXTUS ET SEPTIMUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCVII EXCUSA RECENSENTE FAUSTINO AREVALO, QUI ISIDORIANA PRAEMISIT; VARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; VETERES EDITIONES ET CODICES MSS. ROMANOS CONTULIT, NOVA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS QUINTUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN QUINTO S. ISIDORI OPERUM TOMO CONTINENTUR.

Differentiarum libri duo. 	Col. 9
De ortu et obitu Patrum. 	129
Prooemia in libros veteris ac novi Testamenti. 	155
Liber numerorum in sanctis Scripturis occurrentium. 	179
De veteri et novo Testamento quaestiones. 	201
Quaestiones in vetus Testamentum. 	207




Volume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCVII EXCUSA RECENSENTE FAUSTINO AREVALO, QUI ISIDORIANA PRAEMISIT; VARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; VETERES EDITIONES ET CODICES MSS. ROMANOS CONTULIT, NOVA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SEXTUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN SEXTO S. ISIDORI OPERUM TOMO CONTINENTUR.

De fide catholica libri duo. 	Col. 449
Sententiarum libri tres. 	537
De ecclesiasticis officiis. 	737
Synonyma. 	825
Regula monachorum. 	867
Epistolae. 	893
De ordine creaturarum. 	913




Volume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCVII EXCUSA RECENSENTE FAUSTINO AREVALO, QUI ISIDORIANA PRAEMISIT; VARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; VETERES EDITIONES ET CODICES MSS. ROMANOS CONTULIT, NOVA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SEPTIMUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN S. ISIDORI OPERUM TOMO SEPTIMO CONTINENTUR.

Liber de natura rerum. 	Col. 963
Chronicon. 	1017
De regibus Gothorum, Wandalorum, etc. 	1057
De viris illustribus. 	1081
Appendices. 	1107





Main volume text




[OPERA OMNIA S. ISIDORI.]




[Col. 0009]
SANCTI ISIDORI HISPALENSIS EPISCOPI DIFFERENTIARUM, [2Kb] SIVE DE PROPRIETATE SERMONUM, LIBRI DUO. (C)



Praefatio. 1Kb] ISIDORUS LECTORI SALUTEM.

1 Plerique veterum sermonum differentias distinguere studuerunt, subtilius inter verba et verba aliquid indagantes. Poetae autem gentiles [Al. Gentilium] necessitate metrica confuderunt sermonum proprietates [Al. proprietatem]. Sicque ex his consuetudo obtinuit pleraque ab auctoribus [Al. auctoritatibus] indifferenter accipi, quae quidem quamvis similia videantur, quadam tamen propria inter se origine distinguuntur. De his apud Latinos Cato primus scripsit, ad cujus exemplum, ipse paucissimas partim edidi, partim ex auctorum libris deprompsi, tibique, lector, pro delectatione [legentium] subnotavi.



LIBER PRIMUS. DE DIFFERENTIIS VERBORUM.
[Col. 0009]


2 De littera A.
[Col. 0009A]

[1Kb] 1. Inter Aptum et utile. Aptum ad tempus, utile ad perpetuum.

2. Inter Amicum et socium. Amicus constat affectu, socius re, quia consortio constat.

[1Kb] 3. Inter Arrogantem et abrogantem. Arrogans superbus, abrogans humilis. Arrogans assumit sibi fiduciam, abrogans demit, id est, negans.

[1Kb] 4. Inter Avarum et cupidum. Avarus est qui suo [Al. sua] non utitur, cupidus qui aliena desiderat.

[1Kb] 5. Inter Amorem et cupidinem. Aliud est, inquit [Col. 0010A] Cato, Philippe, amor longe, aliudque cupido. Accessit illico alter ubi alter recessit: alter bonus, alter malus. Alii verius amorem et bonum dixerunt et malum, cupidinem semper malum. Amoris [Al., Jam horum] quadripartita differentia est. Est enim justus amor; pius, crudelis, obscenus. Justus amor est uxorum, pius filiorum, crudelis contra naturam, ut Pasiphae, obscenus meretricum.

[1Kb] 6. Inter Auspicia et auguria. Auspicia sunt quae inchoantur et ultro veniunt, auguria quae consuluntur et consequuntur.

[Col. 0011A] [1Kb] 7. Inter Argumentum et argumentationem. Argumentum est quod in principio libri breviter causam pandit, argumentatio est quae in disputatione fidem assertionibus [Al., assertionemque] facit.

3 [1Kb] 8. Inter Artem et artificium. Ars est natura liberalis, artificium vero gestum manibus [Al., gestu et manib.] constat.

[1Kb] 9. Inter Absconditum et absconsum. Absconsum est cujuslibet arte celatum, absconditum vero naturaliter abditum. Conditum est enim, non consum. Inde et consuere dicitur, quando rupta [Al., erupta] atque aperta quaeque texuntur [Al., trahuntur]. Porro occultum [Al., occultatum] ab occulendo, id est, claudendo, dictum. Arcanum vero ab arca vel ab arcendo, eo quod ab eo omnes arceantur, id est, prohibeantur. [Col. 0011B] Inde et arces dicuntur, a quibus arceantur hostes. Inde et arca, eo quod arceat furem. Inde et arcus, eo quod arceat adversarium.

10. Inter Ante et antea. Ante locum significat et personam, antea tantum tempus.

[1Kb] 11. Inter accubuit et recubuit, haec differentia est: accubuit in triclinio conviva, recubuit in cubiculo dominus, decubuit languidus. Accubare enim est corpore toto, accumbere cubito.

12. Inter abscedit et discedit. Abscedit quod a parte quolibet se subtrahit, quod vero a medio dividitur, discedit.

[1Kb] 13. Inter Adulterium et fornicationem. Quod adulterium est alienam uxorem appetere, fornicatio vero non est adulteratio matrimonii foederis, sed cum aliis solutis moechari.

[Col. 0011C] [1Kb] 14. Inter Altum et excelsum, sublime et arduum. Altum ex superiori parte et inferiori est, excelsum ex superiori tantum; sublime excelsum est cum aliqua dignitate; arduum, excelsum est 4 cum aliqua [Col. 0012A] difficultate. Item altus puteus, murus excelsus. Summa videbis in excelso, ima in alto.

[10Kb] 15. Inter Adnisum, innixum, subnixum et obnixum. Adnisum, conantem [Al., conari] ad aliquid, innixum innitentem in aliquid [Al., inniti ad], ut si quis baculo innitatur, aut columnae. Subnixum vero instructum aliquo consilio, aut suffultum ex omni parte, obnixum autem obstinatum, vel perseverantem [Al., perseverans].

[1Kb] 16. Inter Alloqui, obloqui, eloqui. Alloqui hortantis et jubentis, obloqui obtrectantis, eloqui oratoris.

[1Kb] 17. Inter Amare et Diligere putat differre Cicero, saepiusque sic utitur, ut distinguat, atque amare ponat pro ardenter amare, at diligere pro levius amare, sicut in epistolis ad Brutum: Vale, inquit, [Col. 0012B] et nos ama; vel, si id majus [Al., minus] est, dilige [Al., diliges]. Et rursus: Sic igitur facies; me aut amabis, aut quo contentus sum, diliges. Item ad Dolabellam: Quis erat qui putaret ad eum amorem quem erga te habebam, posse aliquid accedere? Tantum accessit, ut mihi nunc denique amare videar, antea dilexisse. Alii dixerunt amare nobis naturaliter insitum, diligere vero electione.

[1Kb] 18. Inter Abjicere et projicere distat. Quod enim in despectione est, et neglectum, abjicitur, quod vero foris est penitus a salute, et a beatitudine alienum, hoc projicitur. Projicere autem dictum, quasi porro abjicere.

[1Kb] 19. Inter Arguere et coarguere. Coarguere est coercere et compescere, arguere modo accusare, modo aliquid ostendere, et 5 patefacere est. Virgilius [Col. 0012C] (Aeneid. IV): Degeneres animos timor arguit. Unde et argumenta dicuntur quae causam ostendunt.

[1Kb] 20. Inter Adlidere et elidere. Adliditur quis proxime, eliditur longe.

[Col. 0013A] [1Kb] 21. Inter Aspicere et respicere, etc. Aspicimus ante nos, respicimus retro; suspicimus sursum, despicimus deorsum, inspicimus introrsum, prospicimus [Al., perspicimus] longe, conspicimus circumquaque. Item aspicimus praesentia, respicimus praeterita, prospicimus futura. Qui autem in dexteram laevamque se convertit, haec aspectat, non aspicit. Notandum sane, quod si et despiciens dixerimus, nonnunquam diligenter inquirere significamus. Item circuminspicere [F., circumspicere], quae nec cernere possis [Al., quaerit cernere]. Nam circuminspicere [F., circumspicere] est quaerere.

[1Kb] 22. Inter Attendere et intendere. Attendere aspicere est, intendere vero criminari, aut ad caedem, [Col. 0013B] aut ad injuriam. Perraro [Al., pro raro] tamen in bono est.

23. Inter Audire et exaudire: quod tam boni quam mali audiuntur, exaudiuntur tantum boni.

[1Kb] 24. Inter Adolescere et inolescere. Adolescere augmenti est, inolescere consuescere.

[1Kb] 25. Inter Annuntiatur, nuntiatur [Al., enuntiatur], et denuntiatur [Al., denuntiatur et renuntiatur]. Annuntiatur de futuro, nuntiatur [Al., enuntiatur] de longinquo; denuntiatur de [Al., in] praesenti, renuntiatur de excusando et repudiando.

6 [1Kb] 26. Inter Advocatur, invocatur et evocatur. Advocatur daturus patrocinium, invocatur praestiturus auxilium, evocatur praebiturus [Al., praestiturus] obsequium.

[Col. 0013C] [1Kb] 27. Inter Abducitur, perducitur et deducitur. Abducitur quis ad rem inhonestam, perducitur ad studia [Al., studium] deducitur ad honorem.

[1Kb] 28. Inter Adficimur et afficimur. Adficimur [Al., afficimur] honore, afficimur [Al., Adficimur] injuria.

[Col. 0014A] [1Kb] 29. Inter Adversum te et adversus te. Adversum te adversarius, adversus te imitator.

[1Kb] 30. Inter Alterum et alium. Alter de duobus dicitur, alius de multis. Alter enim sine uno esse non potest.

[1Kb] 31. Inter Apparet et paret [Al., adparet et apparet]. Apparet [Al., adparet] qui videtur, paret [Al., apparet] qui obsequitur non regulae ratione, sed discernendi intellectus gratia.

[1Kb] 32. Inter Aditum et ostium. Aditus quibus admittitur [Al., admittimur], ostium quo excluditur [Al., excludimur].

[1Kb] 33. Inter Arbitrum et judicem. Arbiter ex voluntate fit, judex ex lege.

[1Kb] 34. Inter Advenam et convenam. Advenae de uno [Col. 0014B] loco venientes, convenae de diversis.

[1Kb] 35. Inter Album et candidum. Album natura, candidum studio sive cura; Albos ergo capillos, ceram candidam dicimus. Item candidum est quadam nitenti [Al., ante] luce perfusum, album vero quod aurorae constat esse vicinum.

7 [1Kb] 36. Inter Albentem et albescentem. Albentem dicimus eum qui jam albatus [Al., albus], albescentem eum qui incipit.

[1Kb] 37. Inter Animum et animam hoc interest, quod animus consilii est, anima vitae. Ista semper eadem est, ille pro affectu mutatur. Item mentem antiqui ab animo separaverunt: mentem, ut sciat, animum vero, ut velit, aut possit discere. Praeterea nonnunquam, [Col. 0014C] et animus pro viribus ponitur.

[1Kb] 38. Inter Alvum et ventrem, et uterum. Alvus interius receptaculum cibi est, quo sordes defluunt, ut Sallustius, Simulans sibi alvum purgari. Venter est aspectus ipsius partis extrinsecus, ut Juvenalis: Montani quoque venter adest. Uterus autem proprie [Col. 0015A] praegnantis est. Sed et hoc a poetis metri necessitate variatur.

[1Kb] 39. Inter Arma et tela. Arma sunt quibus defendimur [Al., defendimus], tela quae mittimus [Al., emittimus]. Item arma belli sunt, armamenta navium.

[1Kb] 40. Inter Alluvium et colluvium. Alluvium consumptio est riparum ex aquis, colluvium autem congregatio sordium, quae fit a fluxione multa.

[1Kb] 41. Inter Aquatum et aquosum. Aquatam potionem recte dicimus, aquosum locum qui ex se aquam fundit. Ita et meracam potionem, merosum autem vinum appellamus.

8 [21Kb] 42. Inter Apricum et opacum. Apricum contrarium est opaco, quasi apertum coelo, vel soli sine [Al., in] [Col. 0015B] horrore frigoris. Et est apricum, quasi [Al., quia] sine flatu et frigore. Hinc et Africam dici quidam existimant, quasi Apricam. At contra opacum condensum est, et umbrosum, sicut et amoenum. Amoena autem dicta eo quod amentur.

[1Kb] 43. Inter Acerbum et acervum. Acervus per duas vv scribitur, et significat molem. Acerbus per b scriptus significat immaturum.

[1Kb] 44. Inter Arbos et arbor. Arbor interdum et sine fructu, arbos vero nonnisi fructifera. Similiter silva et nemus. Silva interdum est fructuosa, nemus vero arbores umbrosae et infructuosae intelliguntur.

45. Inter Acerbum et immaturum. Acerbum est longe a maturitate positum, immaturum vero proximum maturitati.

[Col. 0015C] [1Kb] 46. Inter Avenam et habenam. Avena per v litteram herba est. Habena per d litteram lorum est. Habenas autem ab habendo dictas putant, quod his equos habemus, hoc est tenemus, unde et equi habiles dicti.

[1Kb] 47. Inter Avem et volucrem. Aves dicimus quae per aera levibus [Al., levius] volitant pinnis [Al., pennis], volucres autem non solum aves vocamus, sed quadrupedes nimia pernicitate currentes, sed [Col. 0016A] tamen cum adjectione, ut puta volucrem equum, volucrem tigridem. Ut est illud Pacuvii: Volucri currit axe quadriga. Nam [Al., sed] et sagittae volucres dicuntur, quod his pinnae [Al., pennae] conglutinantur. Nam sine adjectione tantum alitem sonat.

9 [1Kb] 48. Inter Anguem, serpentem et draconem. In mari angues, in terra serpentes, in templo dracones. Ut Virgilius: Tranquilla per alta angues; et paulo post: Serpens amplexus uterque. Item: Delubra ad summa dracones.

49. Inter Aureum et auratum. Aureum auro factum, auratum ex alia materia factum, et mistum auro operitur.

[1Kb] 50. Inter Animalia et animantia. Animalia sunt quae habent animam, animantia tantum ad animos [Col. 0016B] pertinent.

51. Inter Austrum et ostrum. Austrum ventum significat, ostrum vero purpuram.

[1Kb] 52. Inter Annuit et abnuit. Annuit consentit, abnuit denegat.

53. Inter Aes et es. Aes metalli materia, es vero verbum est.

[1Kb] 54. Inter Animum et animam. Anima sine differentia, animus vero varius est; quod animo sapimus, anima qua vivimus.

[1Kb] 55. Inter Ad et at. Ad praepositio est, at vero conjunctio.

56. Inter Adjuro et abjuro. Adjuro rogo, abjuro nego.

[1Kb] 57. Inter Apud et penes. Quod apud te tunc dico, [Col. 0016C] cum aliquam partem omnem significo. Nam penes possessionem significat, apud autem quasi corpus et librum, non possessio [Al., possessionem]. Dicimus autem, apud te habeo argentum meum, non penes te; quae ergo redduntur, apud te habeo; quae possidentur, penes te habeo.

[1Kb] 58. Inter Amburere et comburere, et sepelire. Comburere est igni dare, amburere ex utraque adurere; urere est igni adurere penitus, et ad medullam [Col. 0017A] ignem sentire. Sepelire est sepulcro cingere, vel corpus humo tegere et ossa. Inde Virgilius (Aeneid. X): Corpus humo patiare tegi: Aut (Aeneid. IX):

   Si qua id fortuna vetabit,
Absenti ferat inferias, decoretque sepulcro.

10 [1Kb] 59. Inter Audacem et temerarium. Audax non timet, temerarius non aestimat periculum.

60. Inter Ad forum ire et in forum ire. Ad forum significatur aliquis locus in quem imus; in forum, in ipsum forum.

61. Inter Afrum et Africum, et Africanum. Afrum dicimus civem, Africum ventum, Africanum negotiatorem.

[1Kb] 62. Inter Agnoscere et cognoscere. Agnoscimus notos, cognoscimus ignotos.

[Col. 0017B] [1Kb] 63. Inter Auferre, adimere et eripere. Auferimus rem quam dedimus, adimimus jus, eripimus quod ab aliquo [Al., alio] rapimus.

64. Inter Agere causam et dicere. Quod agit patronus, dicit reus.

65. Inter Aquam et undam. Unda semper in motu est, aqua vero stativa. Porro imbres nubium sunt, latices fontium. Nam latex proprie liquor fontis est; et dictus, quod in venis terrae lateat.

[1Kb] 66. Inter Aequora et maria. Aequora, non tantum aquae, sed et campi propter aequalitatem dicti, mare autem tantum congregatio aquarum.

[1Kb] 67. Inter aevum et saeculum. Aevum tantum tempus ostendit, saeculum vero perpetuitatem et tempus. Unde et in saecula saeculorum dicimus.

[Col. 0017C] [1Kb] 68. Inter Aequum et justum. Justus quippe ex lege est, quasi jus custodiens, aequus autem est qui secundum naturam justus. Etenim justus a jure vivendo, id est, juxta quod jus est faciendo, vocatur.

[1Kb] 69. Inter aegrum et aegrotum. Aeger proprie animo moestus, nam corpore aegrotus dicitur. Proinde aeger est, et tristis, 11 et male valens, aegrotus autem, sive aegrotans tantummodo male valens.

[1Kb] 70. Inter Aegritudinem et aegrotationem. Sicut [Col. 0018A] aegrotatio in corpore, sic aegritudo in animo nomen habet non sejunctum a dolore. Dolor igitur aegritudo, id est, causa efficiens aegritudinem in animo, tanquam aegrotationem in corpore.



De littera B.

[1Kb] 71. Inter Benignitatem et bonitatem. Stoici ita definiunt [Al., distinguunt]: quod benignitas sit virtus ad benefaciendum exposita, lenis, blanda, dulcis alloquio, ad omnium bonorum familiaritatem invitans, bonitas autem bene quidem facere et praestare quod poscitur parata est; non tamen novit suavis esse consortio, et sua cunctos invitare dulcedine.

[9Kb] 72. Inter Beatum et felicem. Beatus sibi tantum est, felix, et aliis [Al., sequenter et aliis], ut est illud Virgilianum:

[Col. 0018B] Sis felix nostrumque leves quaecunque [Al., quemcunque] laborem.
Felix autem dicitur, per quem datur et accipitur felicitas, ut felix tempus, felix locus, felix eventus.

73. Inter Beatus, honestus, fortunatus. Beatus animo, honestus moribus, fortunatus substantia.

[1Kb] 74. Inter Bibere et potare. Bibere naturae est, potare luxuriae.

75. Inter Balineum et balneum. In prosa quotidiano sermone balineum, in versu balneum dicimus.

[1Kb] 76. Inter Barbam et barbas. Barbam hominum, barbas pecudum vel herbarum dicimus. Barbas et hominum, ut apud Virgilium: Barbas incanaque menta regis Romani.

12 [1Kb] 77. Inter Bucinam et bucinum. Bucina est [Col. 0018C] tuba qua signum datur in hostes [Al., hostem], Bucinus ipse clangor canoris.

[1Kb] 78. Inter Bellum et praelium. Bellum indicitur, praelium geritur. In bello enim non statim praelium; in praelio autem statim et bellum. Unde et apud antiquos tuba praelii signum erat, belli buccina. Item bellum totum est, id est, totus conflictus, ut Jugurthinum [Al., jurgium), civile, Punicum. Pugna unius diei, praelium pars pugnae, licet et pugna duorum sit [Col. 0019A] aliquando, et sine ferro, unde et a pugno dicta est.

[1Kb] 79. Inter Balsamum et opobalsamum. Balsamum est arbor ipsa, opobalsamum succus collectus ex arbore. Nam opos dicitur succus. Probatio autem balsami, ut dicit Plinius, haec est: quod si contra solem feratur, et corruptum non sit, manum ferentis exurit.

[8Kb] 80. Inter Bassos et bassus. Bassos nomina propria sunt, Bassus [Al., Balsos] vero appellativa nomina sunt.

[1Kb] 81. Inter Barbarismum et soloecismum. Barbarismus fit in una loquela, soloecismus in pluribus.



De littera C.

[1Kb] 82. Inter Coelum et aether ita distinguitur. Quod non tantum ille astriferus [F., astrifer] locus, sed et [Col. 0019B] iste aer coelum vocatur. Aether autem sublimior coeli pars est, in quo sidera constituta sunt. Sane et aether 13 aer ignens est superior, aethra vero lux et splendor est aetheris.

83. Inter Cras et crastinum. Cras ad tempus pertinet, crastinum ad opus ejusdem temporis.

[1Kb] 84. Inter castitatem et continentiam hoc interest. Quod castitas est corporis incorruptio, continentia vero post corruptionem sexui renuntiatio. * Primum ex his felicitatis est, non esse quod metuas; secundum virtutis est, prosternere hostem libidinis, a quo toties victus atque dejectus es. Quo primum cedere humilitatis est, secundum patientiae. * Harum prima felicitatis est, non nosse in totum a quo postea liberari optabis; secunda vero virtutis contemnere [Col. 0019C] vitium quod optime noveris. Alii continentiam in conjugiis [Al., conjugibus] specialibus, castitatem in virginibus intelligunt. Item quidam castitatem accipiunt in mente, virginitatem vero in corpore. Illa est autem vera castitas, quae nec corpore, nec mente polluitur.

85. Inter Clamorem et clangorem. Clamor rationabilium, [Col. 0020A] clangor irrationabilium, ut anserum, vel tubarum.

[1Kb] 86. Inter Criminatorem et criminantem hoc interesse auctor Orbilius putat, quod criminator sit qui alteri crimen inferat, et id saepius faciat, criminans autem qui crimen inferat, et cum suspicione quoque id faciat quare quis magis noxius videatur. Ut Afranius: Non sum, inquit, tam criminosa [Al., criminosus], quam tu [Al., quantum], vipera, gannire ad aurem nunquam didici dominicam [Al., domini].

[1Kb] 87. Inter Callidum et versutum. Callidus est in disputando subdolus, versutus autem cujus mens in negotiorum actu ad quamlibet fraudem facile vertitur. Ergo callidum non pro astuto tantum, 14 sed pro astute docto dicimus, versutum autem ab eo [Col. 0020B] quod animum cito vertat. Unde et Plautus:

Versutior es quam rota figularis [Al. figulari].

[1Kb] 88. Inter Curam et sollicitudinem. Sollicitudo moderata est, atque temperabilis, cura vero sine moderatione est; unde et cura dicta est, eo quod cor urat.

89. Inter Cognitionem et agnitionem quidam sic distinguunt, quod cognitio eorum sit quae ante non scivimus, et ea postea scire permittimur, agnitio vero eorum quae prius scientes, deinceps scire desivimus, eorumque postea recordamur.

[1Kb] 90. Inter Commentarium et commentum, et comicum [F., commaticum]. Commentarium liber, commentum, vel commentatum volumen, id est, ex [Col. 0020C] diversis libris comatum, scilicet, ex Veteri et Novo Testamento.

91. Inter Coram et palam. Coram ad personam refertur, dicimus enim coram illo, palam autem persona caret, quia id ipsum significat quod omnes sciunt. Ergo coram ad personam certam refertur, palam ad omnes.

[Col. 0021A] 92. Inter Cavum et cavatum. Cavum naturaliter, cavatum manu.

[1Kb] 93. Inter Circiter, circa et circum. Circiter ad numerum referendum est, circa ad locum et tempus, circum vero undique. Ergo dicimus [Al., dicamus] circumisse nos orbem, non circasse [Al., circaisse].

[1Kb] 94. Inter Circumpedes et antepedes. Circumpedes sunt obsequia servorum, antepedes amicorum.

15 [1Kb] 95. Inter Contingit, obtingit, evenit, et accidit. Contingit eventu, obtingit sorte, accidit casu, evenit vel malo, vel bono,

[1Kb] 96. Inter Corripere, objurgare, et castigare. Corripimus verberibus, objurgamus verbo, castigamus verbis, caedibus et verberibus.

[Col. 0021B] 97. Inter Cupere et ambire. Cupere est terrena lucra, vel quaelibet mundi desideria inaniter quaerere, ambire vero honorum gradus, vel ordines potestatum appetere.

[1Kb] 98. Inter Cantare et canere. Cantare tantum vocibus vel clamore insonare est, canere autem interdum modulari, interdum vaticinari est, id est, futura praedicere.

[1Kb] 99. Inter Conscribere, exscribere, et reliqua. Placidus: Conscribere, inquit, est multa simul scribere. Exscribere, quod alibi scriptum sit transferre, transcribere, cum jus nostrum in alium transit, Inscribere accusationis est, ascribere assignationis. Describere dictionis [F. ditionis], vel ordinis.

[Col. 0021C] [1Kb] 100. Inter Construere et destruere. Construere est aedificare, destruere vero exterminare.

[1Kb] 101. Inter Commodare et accommodare. Commodare est praestare aliquid, accommodare vero aptare.

102. Inter Consuere et suere, vel assuere. Consuere vestium, suere codicum, assuere coriorum.

[1Kb] 103. Inter Consequimur et assequimur. Consequimur pedibus, assequimur studio.

[1Kb] 104. Inter Consuescimus, assuescimus, insuescimus. [Col. 0022A] Consuescimus 16 bona, insuescimus mala, assuescimus utraque [Al., utrumque].

105. Inter Capio et capesso. Capio aliquando, capesso frequenter.

[1Kb] 106. Inter Cunctos et omnes. Cuncti omnes sunt, si modo juncti sunt, et simul faciunt aliquid. Aliter omnes dicuntur non cuncti.

107. Inter Caeteros et alios. Quod caeteri ex eodem numero sunt, alii ex alio.

108. Inter Curulem et curialem. Curiales officiales publici, curules vero sellae, in quibus magistratus sedentes jura reddunt.

[1Kb] 109. Inter Censorem et censualem. Censores enim [Al., tantum] judices vocantur, censuales vero officiales qui censum provincialem exigunt. Interim [Col. 0022B] [Al., interdum] et censorium [Al., censorem] hominem pulchrum dicimus.

110. Inter Cognatum et affinem, et propinquum. Cognatus ejusdem generis, affinis nuptiis veniens, propinquus sanguine vel affinitate conjunctus.

[21Kb] 111. Inter Columem et incolumem. Incolumem animo accipimus, columem corpore. Columen autem sanitas, vel sustentaculum est, quod [Al., quia] a columna est factum, unde et culmen, unde et culmus.

112. Inter Comptum et compositum. Comptum cura, compositum natura.

[1Kb] 113. Inter Crassum et grassum. Crassum corporis est pinguedinis [Al., pinguendo]. Nam grassari animi nimiae crudelitatis.

[Col. 0022C] 114. Inter Crassum et obesum. Crassus pinguis est, obesus plus est quam pinguis.

17 [1Kb] 115. Inter Caerulum et caeruleum. Caerulus est color, caeruleus qui ex eo colore confectus est natura. Nam caerulum ipsum colorem dicimus.

[1Kb] 116. Inter Corpus et carnem. Quod in omni carne corpus est, non in omni corpore caro. Caro enim proprie ossa et sanguis est, quod tamen et corpus est. Corpus autem et lapis, et lignum est, quod tamen [Col. 0023A] caro non est. Dictum autem corpus a corruptione, et caro a carendo, vel a cadendo.

[1Kb] 117. Inter Capillos et capillamenta. Capilli capitis sunt, capillamenta summitates arborum. [Al., arboris].

[1Kb] 118. Inter Collum et cervicem. Collum [Al., Collus] semper cervicem, cervix [Al. collus] autem dum singulari numero dicitur, significat collum; dum plurali, superbiam, ut Cicero in Verrem (Lib. V): Praetorem tu accusas? Frange cervices.

[1Kb] 119. Inter Concidit et concidit. Concidit, correpta media syllaba, significat cecidisse, concidit, producta media, significat separasse.

120. Inter Cassidem et galeam. Cassis de lamina est, galea de corio [Al., corio fit].

[Col. 0023B] [18Kb] 121. Inter Clypeum et clupeum. Clypeum sentum, clupeum ornamentum [Al., ornamenta] dicimus. Inter Clypeum et clupeum: Clypeus masculino genere est quem scutum dicimus, clupeum neutro dicitur imago, ab eo quod clueat, id est, dicatur et nominetur, et clara sit. Sic et inclytus praeclarus dicitur.

18 [1Kb] 122. Inter Consuetudinem et ritum. Consuetudo est solitae rei usus, ex consensu duorum, plurimorumque factus. Ritus vero ad justitiam pertinet, quasi [Al., pendet, quia] rectum, ex quo pium, aequum, sanctumque [Al. s. respicimus].

[1Kb] 123. Inter Cognitorem et procuratorem. Cognitor non nisi praesens a praesente praesenti datur, procurator autem et absens constituitur [Al., quem a. constituit] [Col. 0023C] adversus absentem. Item cognitor adversus eum solummodo lite [Al., litem] contendit [Al., defendit] adversus quem ad agendum constitutus est, procurator vero apud omnes. Item cognitor liti tantum dari solet, id est [Al., item], judicii expediendi gratia, procurator vero et res omnes administrat.

[Col. 0024A] 124. Inter Cochlearium et cochleare. Cochlearius qui vendit, cochleare vero species.

[1Kb] 125. Inter Coetum et cetum. Coetus multitudo cetum belluam dicimus.

[1Kb] 126. Inter Commune et epicaenum. Commune generis [Al., gentis] est, epicoenum vero animalium.

127. Inter Capillatum et capillosum. Capillatus capillo grandi, capillosus pilosus et hirsutus.

128. Inter Cornua et corna. Cornua animalium, vel antemnarum, corna vero pomorum genus.

129. Inter Coepit et cepit. Cepit de capiendo, coepit de incipiendo.

[1Kb] 130. Inter Calvum et calvatum. Calvus est natura, calvatus manu. Inde et decalvatus dicimus valide manu decalvator.

[Col. 0024B] 19 [1Kb] 131. Inter Circa, circum et circiter. Quod circa est incerti loci de aliqua parte, circum certi undique, circiter numeri pene infiniti.

[1Kb] 132. Inter Causam et rationem. Quod causa rem vel rationem antecedit, ratio in ipsa re est. Item causa est, propter quam fit aliquid, ratio per quam fit.

[1Kb] 133. Inter Civile et civicum. Civile est quod ad civitatem pertinet, civicum, quod ipsi cives faciunt.

134. Inter Cognoscimus et agnoscimus. Cognoscimus ignoratos mores, agnoscimus quae nobis exciderant.



De littera D.

[1Kb] 135. Inter Diurna, diutina et diuturna. Diurna a die facta sunt, ut diurna merces, diutina dicta ab eo quod est, quod diu duraverit, diuturna vero a perpetuitate dicta, quasi aeterna.

[Col. 0024C] [1Kb] 136. Inter Disertum et discretum [Al., dissertum]. Disertus orator est, discretus est doctus, a discendo dictus.

[1Kb] 137. Inter Divitem et locupletem. Dives est pecuniis, locuples [Al., locis plenus] autem fundis, quasi locorum divitiis plenus.

[Col. 0025A] [1Kb] 138. Inter Defensorem et ultorem. Defensor curat, ne fiat injuria, ultor id facit, ne impune sit facta injuria.

[1Kb] 139. Inter Deformem et turpem. Deformis ad corpus pertinet. Turpis ad animum.

20 [1Kb] 140. Inter Dementem et aelirum. Demens est cujuscunque aetatis amens, et [F., id est] sine mente, delirus autem per aetatem mente defectus: dictus autem ita, eo quod recto ordine, quasi lira, aberret. Lira enim est arationis genus, cum [Al., cum qua] agricolae facta [Al., jacta] semente dirigunt sulcos.

[1Kb] 141. Inter Dirum et atrocem. Dirus immisericors, quasi divina ira in id adactus. Atrox, crudelis, hoc est, crudus, neque suavis [Al., suasibilis].

[1Kb] 142. Inter Dolum et dolorem. Dolor est corporis incommoditas, sive molestia. Dolus vero occulta [Col. 0025B] malitia, blandis sermonibus adornata.

143. Inter Dolum, insidias, et fraudes. Dolus animo fit, insidiae loco, sive telo, fraus circa fidem mutuam [Al., injuria].

[1Kb] 144. Inter Dementiam et amentiam. Dementia temporale vitium est, amentia perpetuum. Dementia autem dicta, quasi diminutio mentis.

[1Kb] 145. Inter Distinctionem et subdistinctionem. Distinctio finem sensus facit, subdistinctio suspendit [Al., mentem susp.].

[1Kb] 146. Inter Dimidium et dimidiatum. Dimidium est aequa pars divisa, dimidiatum utique pars, sed [Al., si] non aequalis.

147. Inter Divertit et divortit. Divortio [F., divortium] [Col. 0026A] est separatio, cum mulier a viro discedit, divertit vero, qui a via vel ratione deflectit.

21 [1Kb] 148. Inter Deluit et diluit: Deluit purgat, diluit temperat. Livius, de morte Mitridatis: Quod cum diluisset.

[1Kb] 149. Inter Dilectum et delectum. Dilectum a diligendo, delectum ab deligendo [Al., eligendo].

[1Kb] 150. Inter Directum et derectum. Derectum per latum est, directum per longum.

151. Inter Discernere et secernere. Discernit qui in duas partes dividit, secernit, qui ex multis seorsum multa eligit.

[1Kb] 152. Inter Dicere et memorare. Dicit enim, qui semel idem pronuntiat, memorat, non qui semel dicit, sed qui saepius idem, memoriae conservandae [Col. 0026B] causa, facit.

[1Kb] 153. Inter Derigere et dirigere. Derigimus quae curva sunt, dirigimus, cum aliquo tendimus.

[1Kb] 154. Inter Deportare, comportare et exportare. Deportare est aliquid afferre, comportare in unum locum conferre, exportare tollere.

155. Inter Discedere et abscedere, et caetera. Discedere per divortium dicimus, abscedere per absentiam, secedere per singularitatem, decedere per mortem.

[1Kb] 156. Inter Deauco et diduco. Deduco de amico producendo [Al., perducendo]. Diduco autem distraho, vel divido. Item quantum ad equos triumphales 22 refertur, si equi, duxere triumphos; si boves, [Col. 0027A] deduxere [Al., duxere]. Item quantum ad naves, subducere in terram dicimus, deducere [Al., diducere] autem in mare, ut: Deducunt socii naves.

157. Inter Duo et ambo [Al., duos ambos], Utique qui dicit duo [Al., duos ambos], numerat; qui ambo, jungit.

158. Inter Disparem et imparem. Dispar est inaequalis, vel dissimilis, impar vero, sine pari.

[1Kb] 159. Inter Duo et bina. Cicero, in epistolis ad filium, duas epistolas, non binas; binas litteras, non duas. Quia numeri tantum pluralis est nomen litterae quae epistolam significant. Nam non dicimus bina, nisi ea quae singularem numerum non admittunt, ut bina castra, bina arma. Ea autem dicimus duo quae singularem numerum admittunt.

[Col. 0027B] [1Kb] 160. Inter Domum et hospitium. Domus ad proprios habitatores pertinet. Nam hospitium tunc vocatur, cum aut aliquem recipimus, aut cum ab aliquo ipsi recipimur; unde et qui venit, et ad quem venitur, hospes dicitur. Sic Plautus:

Hospes necavit hospitem captum manu.

[1Kb] 161. Inter Decentem et speciosum et formosum. Decens motu corporis probatur, speciosus specie, formosus, natura, sive forma.

[1Kb] 162. Inter Deformem et informem. Deformis est cui deest forma, [Al., faeda form.] informis ultra formam.

163. Inter Decus et decorem. Decus ad animum refertur, decor ad corporis speciem.

[1Kb] 164. Inter Delatorem et dilatorem. Delator, qui [Col. 0027C] defert ad accusandum [Al., causandum]; 23 dilator, qui differt ad proferendum.

[1Kb] 165. Inter Draconem et traconem [Al., truaconem]. Draco est immanis bellua, tracones [Al., truacones] vero sunt hiatus terrae.

[1Kb] 166. Inter Divitem, potentem, fortunatum, locupletem et honestum. Dives est potentia et virtute, potens, quasi Deo proximus, locuples fundis, quasi locis plenus, fortunatus, subito [F., substantia] [Col. 0028A] factus beatus, honestus moribus et honore usus.

[1Kb] 167. Inter Do et cedo. Qui dicit do significat quibus detur; qui dicit cedo, de se tantum dicit.

[1Kb] 168. Inter Deum et divum. Quod Deus semper est, divus fit.

[1Kb] 169. Inter Damnum et jacturam, et detrimentum. Jacturam scientes [Al., scienter] et ultro patimur, damnum subito, et non credentibus nobis, fit; detrimentum, leve damnum fit in parte.

[1Kb] 170. Inter Donum et munus. Donum Deo offertur, munus hominibus.

171. Inter Delicta et delecta. Delicta peccata, delecta electa.

172. Inter Delictum et injustitiam. Delictum quidam leve putaverunt esse peccatum, quasi negligentis [Col. 0028B] [F., negligentia] derelictum, injustitiam vero immane aliquod saevumque commissum.

173. Inter Dolum et dolorem. Dolus tergiversatio, dolor vero corporis inquietudo.

174. Inter Dolosum et inimicum. Dolosus est qui occulta machinatione grassatur, inimicus vero qui mala facit apertius.

[1Kb] 175. Inter Deduco et diduco. Deduco, amicum, diduco, distraho.

24 176. Inter Directum et derectum. Directum [Al., derectum] in rectum vadens; derectum [Al., directum] in latere rectum.

177. Inter Disco et doceo. Discit qui non novit, docet vero qui novit.



De littera E.

[Col. 0028C] [1Kb] 178. Inter Externum et hesternum. Hesternum dicimus pridianum, externum autem extraneum, hoc est, alienum.

[1Kb] 179. Inter Eloquentem et loquacem. Sinceritas facundiae eloquentum est, effusa et incondita temeritas, loquacium. Unde est Sallustius: Loquax magis quam facundus. Et Cicero: Hunc loquacem esse habitum, nunquam dissertum.

[Col. 0029A] [1Kb] 180. Inter Expertem et expertum. Si enim expertum rerum dixerimus, significamus peritum, si expertem, ignarum.

[1Kb] 181. Inter Exercitatum et exercitum. Exercitus, laboribus fatigatus, exercitatus, vel arte, vel studio peritus.

182. Inter Exosum et odiosum. Exosus dicitur qui aliquem odit, odiosus, qui oditur.

[1Kb] 183. Inter Ebrietatem et ebriositatem. Quod ebrietas aliquando est, ebriositas frequens temulentia vini est. De qua Apostolus ait (I Cor. VI): Neque ebriosi regnum Dei possidebunt. Pulchre autem quidam non ignobilis orator, cum ebrium e [Al., a] somno describeret excitatum, ait: Neque dormire excitatus, nec vigilare ebrius poterat. Qua sententia 25 expressit [Col. 0029B] quodammodo nec mortuum eum fuisse, nec vivum.

[1Kb] 184. Inter Eventum et eventa. Eventus ipsa res est, Eventa autem dicuntur quae ab eventu veniunt.

[1Kb] 185. Inter Egestatem et paupertatem. Quod egestas pejor est quam paupertas, paupertas enim potest esse honesta, nam egestas semper turpis est.

186. Inter Experientiam et scientiam. Experientia in malo dici potest, ut poenas expertus, scientia autem in bono tantum.

[1Kb] 187. Inter Emittit et admittit. Emittimus alios a nobis, admittimus alios ad nos. Sic quidam virgini cuidam ait: Murum sexui tuo exstrue, qui nec tuos emittat oculos, nec admittat alienos.

[1Kb] 188. Inter Existimare et arbitrari. Existimare apud animum nostrum est, arbitrari judicium animi [Al., animi nostri est] proferre.

[Col. 0029C] [1Kb] 189. Inter Emere et redimere. Id differt quia qui emit alienum emit, qui autem redimit, id emit proprie quod suum fuit, et suum esse desiit.

[1Kb] 190. Inter Exspectare et spectare. Exspectatur venturus, spectatur qui videtur, vel approbatur.

[1Kb] 191. Inter Efferunt et eferunt. Efferunt qui exportant [Al., asportant], per duo ff. Eferunt autem, qui [Col. 0030A] laudandum [F., laudando] extollunt, per unum f. Cicero: Nimium fortasse haec illi eferunt.

192. Inter Exsequimur, persequimur et prosequimur. Exsequimur mortem, in qua vindicta est, persequimur fugientem, prosequimur, cum fungimur officio.

[1Kb] 193. Inter Extemplo et illico. Extemplo, repente, vel statim, vel subito, illico, mox vel continuo.

26 194. Inter Exstinctum et restinctum. Exstinctum dicimus lumen, ut Cicero: Lumina civitatis exstincta sunt, restinctum vero incendium, ut idem Cicero: Subjectos prope jam ignes, circumdatosque restinximus.

[1Kb] 195. Inter Equitem [Al. equum], equestrem et sequestrem. Sequestris dicitur, qui certantibus medius [Col. 0030B] intervenit, per quem utraque pars aequam fidem sequatur [Al., aequa fide aequatur]. Eques autem est qui equo sedet in armis. Equestris vero locus, vel ordo, ut si dicas: Ille homo equestris est. Item: Militat [Al., miles] ille in equestri ordine.

[1Kb] 196. Inter Exanimem et exanimatum. Exanimis est mortuus, exanimatus vero timens. Ut est illud:

Exanimata sequens impingeret agmina muris.

[1Kb] 197. Inter Eu et heus. Eu interjectio dolentis est, heus adverbium vocantis.

[1Kb] 198. Inter Ensem et gladium, Ensis est ferrum tantum, gladius vero totus. Mucro autem non tantum gladii, sed et cujuscunque teli acumen est. Item gladium generaliter dicimus, ensem in praelio, mucronem in opere.

[1Kb] 199. Inter Exuvias et spolia. Exuviae ducum [Col. 0030C] sunt, spolia privatorum.

[1Kb] 200. Inter eum qui in insulam relegatur, et eum qui deportatur, magna differentia est: primo, quod relegatum [Al., qui relegatum] bona sequuntur, nisi fuerint sententia adempta, deportatum non sequuntur, nisi palam ei fuerint concessa. Ita fit, ut relegato, mentionem bonorum in sententia haberi, [Col. 0031A] non prosit, deportato noceat. Item distant 27 et in loci qualitate. Quod cum relegato quidem humanius transigitur, deportatis vero solent insulae assignari quae sunt asperrimae, quaeque sunt paulo minus summo supplicio comparandae.

201. Inter Eremum et desertum. Eremus est in via solitudo, ubi nunquam habitatum est, desertum ubi aliquando habitatum et derelictum est.

[1Kb] 202. Inter Exsecrationem et jurationem. Exsecratio, ut puta: Si malum non patior [F., ut malum non patiar]; Juratio: Si bonum mihi evenit.

[1Kb] 203. Inter Expertum, et experrectum. Expertum, aliquid agnitum, experrectum a somno.

204. Inter En et em. En, cum ostendis, em, cum increpas.

[Col. 0031B] 205. Inter Ebrium et ebriosum. Ebrius ad tempus multum bibit, ebriosus semper multum bibit.

[1Kb] 206. Inter Aequum et equum. Equus, quod est animal, per e et u. sola scribendum. Quod vero pro justo scribitur [F., accipitur] per ae diphthongon geminata u u est scribendum.



De littera F.

[1Kb] 207. Inter Fidelem et fidum. Fidus amicus dicitur, fidelis famulus. Item infidelis est qui caret firmitate, infidus, qui fide.

[1Kb] 208. Inter Famosum et infamem. Famosus est, de quo fama loquitur seu bene seu male, infamis vero tantum malae famae est.

[1Kb] 209. Inter Ferocem et ferum. Ferox dicitur animus, ferus leo.

[Col. 0031C] 210. Inter Fallacem et mendacem. Omnis homo fallax id agit, 28 unde quisque fallatur; non autem omnis vult fallere qui mentitur. Sicut mimi et comoediae, et multa poemata, ubi mendacium delectandi potius studio quam fallendi voluntate scribitur. Nam et omnes fere qui jocantur [Al., pene qui loquuntur], mentiuntur.

[1Kb] 211. Inter Furiatum et furiosum. Furiosus est qui ferarum ritu fertur, et ab eo furor nunquam recedit, furiatus qui furit ex causa.

[1Kb] 212. Inter Furiosum, furentem [Al., furientem] et iratum. Furiosus est corde, furens [Al., furiens] causa, iratus merito.

213. Inter Ferocitatem et feritatem. Ferocitas saepe laudi habetur. Est enim ferocitas militum, et ferox juventus dicitur. Feritas autem dirus animi habitus.

214. Inter Formidinem, pavorem. et metum, sive [Col. 0032A] timorem. Formido objicitur, vel oculis, vel animo, sine adhibita ratione, et maxime parvulis, pavor autem cum timiditate animi subita est conturbans occasio, quae tamen solvitur ratione, vel tempore, nec stat, item metus est motus interior animi subitus, sive cordis, factus ex aliqua tristi recordatione. Timor vero est accedens dolor mentis extrinsecus, ex aliqua accidenti occasione. Porro timiditas animi vitium sempiternum est. Nam timor, pro tempore est. Itaque in viro forti est aliquando timor, timiditas nunquam. Est autem et bonus timor et malus. Malus est, cum temporalia bona quisque sibi subtrahi perhorrescit [Al., abstrahi pertimescit]; bonus, cum quanto quis Deum ardentius diligit, tanto eum diligentius offendere pertimescit. Nam timere interdum [Col. 0032B] prodest, et decet, pro qualitate temporum atque causarum.

215. Inter Facinus et flagitium ita videtur distinguere Augustinus. Quidquid enim, inquit, agit indomita cupiditas ad corrumpendum animum et corpus suum, flagitium vocatur, quidquid vero agit ut alteri noceat, dicitur facinus. Et haec duo genera sunt omnium [Al., hominum] peccatorum. Sed flagitia priora sunt, quae cum corruperint animum in facinora prosiliunt.

29 [1Kb] 216. Inter Phantasiam et phantasma. Phantasia est imago alicujus corporis visa, et cogitando postea in animo figurata, ut puta, avi vel patris species, quem aliquando vidimus, ac dum cogitando memoramus, phantasiam dicimus. Phantasma vero est ex imagine [Col. 0032C] cognita, aliqua, quam vidimus, imago formata, ut puta, species avi quem nunquam vidisse meminimus; sed tamen ejus species non memoria, sed motu animi figuratur. De cognitis ergo speciebus memoria collecta, phantasia est; de incognitis species animo figurata, phantasma. Nam figurata phantasmata nihil aliud sunt quam de specie corporis, corporeo sensu abstracta; figmentoque memoriae, ut accepta sunt, vel partiri, vel multiplicare, vel contrahere, vel distendere, vel ordinare, vel turbare, vel quidlibet figurare cogitando facillimum est, sed, cum verum quaeritur, cavere et vitare difficile. Item phantasia est incognitarum rerum ex cognitis conjectura, phantasma vero rerum incognitio cognitarum.

[1Kb] 217. Inter Fiduciam et confidentiam. Fiducia in bonis rebus, confidentia in malis est.

[Col. 0033A] 218. Inter Famam et gloriam. Gloria quippe virtutum est, fama vero vitiorum. Ennius in Achille: Summam tu tibi pro mala vita famam extolles, et pro bona paratam gloriam. [Al., parata gloria] . . . ; malevolentes [Fort., male viventes] enim famam tollunt, benevolentes [Fort., bene viventes] gloriam.

[1Kb] 219. Inter Fatum et fortunam pagani ita separabant: quod enim fortuitu venit, nulla palam causa, fortunam vocabant, fatum vero quidquid appositum singulis, et statutum erat, ut puta, fati esse dicebant quod nascimur, quod occidimus; fortunae quidquid in vita varietatis accidit [Al., occiderit].

220. Inter Falsitatem et mendacium. Negare quod verum [Al., vere] est, falsitas est, fingere quod verum [Al., vere] non est, mendacium est. Unde 30 et [Col. 0033B] Cato: Tu, inquam, si verum supprimis [Al., vera nobis supprimis], falsarius agnosceris; si falsa confingis, mendax esse videris [Al., judicaberis].

[1Kb] 221. Inter Falsum et fictum. Falsum ad oratores pertinet, ubi veritas saepe ita luditur, ut quae facta sunt negentur; fictum vero ad poetas, ubi quae facta non sunt facta dicuntur. Falsum est ergo quod verum non est; fictum quod tantum verisimile est.

222. Inter Fertilem et fructuosum. Fertilis, est ager; fructuosum, quod cuique compendium est.

[1Kb] 223. Inter Frondeum et frondosum. Frondeum est totum factum de frondibus, ut torus, frondosus vero est locus [Al., lucus]. Licet enim abundet frondibus, non tamen est de frondibus totus. Sic et gramineum, et graminosum [Al., germinem et germinosum].

[Col. 0033C] 224. Inter Flecti et deflecti. Flecti est retro [Al., a recto] et in proximum; deflecti vero longius et in devium.

225. Inter Frui et uti haec distinctio est. Quod fruimur quo nequaquam carere possumus; utimur quae aliquando nec semper habemus. Ac per hoc uti temporale est, frui vero aeternum.

[1Kb] 226. Inter Fremere et frendere. Fremere est furorem mentis, usque ad vocis tumultum excitare, frendere vero proprie, dentes comprimere et concutere. Unde frena dicta, quod haec equi frendant, id est, premant [Al., imprimant] dentibus, et mordeant. Hinc et frenetici dicti, eo quod dentes concutiant.

[1Kb] 227. Inter Flere et plorare. Flere est ubertim lacrymas [Col. 0034A] fundere, quasi fluere, plorare est quasi cum voce flere, plangere, cum lacrymis pectus aut faciem tundere. Lamentari, est cum aliquibus dictis miserabilibus flere. Moerere, cum silentio dolere. Lugere est cum habitus mutatione. Lacrymas autem a laceratione mentis dictas. Lugentes vero dicti, quasi luce egentes, unde et luctus [F., lucus] dicitur.

31 228. Inter Fodere et effodere. Fodere est tantum sollicitare terram, effodere, hoc ipsum faciendo eruere aliquid, vel invenire, cui contrarium est infodere.

229. Inter Famulari et obsequi. Famulari est debiti; obsequi, voluntatis proprie.

[1Kb] 230. Inter Flagitare et flagitiare. Quod flagitare [Col. 0034B] idem est quod acriter interpellare, flagitiare vero est impurare.

231. Inter Fugiunt et diffugiunt. Fugiunt pariter, diffugiunt divisi.

[1Kb] 232. Inter Fatemur et confitemur. Confiteri proprii arbitrii est; nam fateri, coacti est animi, non voluntatis [Al., profiteri, id est . . .].

233. Inter Fecisti? et nunquid fecisti? percontandi differentia est. Nam quo loco volumus nobis responderi factum esse, quod est imperatum, dicimus: Fecisti? Quo loco volumus negari, hoc modo dicimus: Nunquid fecisti?

[1Kb] 234. Inter Fluit et defluit. Fluit quod naturaliter decurrit, ut humor, defluit autem quod aetate, vel vetustate dissolvitur, ut aetas hominum, folium arboris. [Col. 0034C] Fluere autem tribus modis dicimus: humore rerum, sanie vivorum, tabe mortuorum.

235. Inter Funebre, funereum, et funestum. Funebre, luctuosum; funereum, quod ex funere constat; funestum vero, quod funere [Al., in funere] inquinatum est. Itaque funestus famulus dicitur, qui aliquo funere pollutus est, quo minus sacra peragere potest.

[1Kb] 236. Inter Fragrat et flagrat. Fragrat per r litteram ad odorem refertur; per l ad flammam et ignem. Nam quando incendium significat, quod flatu alitur, per l dicimus; et quando odorem, quia fracta [Al., qui a fracta] specie major est, per r enuntiatur [Al., pronuntiatur].

[1Kb] 237. Inter Fratrem et germanum. Fratres dicuntur, qui ex eodem patre nascuntur, et non ex eadem matre. Qui vero 32 ex eodem patre et matre [Al., [Col. 0035A] eadem matre et patre], germani appellantur. Et est germanus ex eadem genitrice, vel ex eodem germine manans.

[1Kb] 238. Inter Firmum et valentem. Firmus ex firmitate naturae, valens vero ex praecipuis viribus, ut athleta.

[1Kb] 239. Inter Figuram et formam. Figura est artis, forma naturae [Al., hominis],

240. Inter Farctum et partum. Farctum dicimus qui non est editus, et intra ventrem jacet, partum qui editus est.

[1Kb] 241. Inter Fessum et fatigatum, et lassum. Fessum animo et cura [Al., corpore], fatigatum, ex itineris longitudine, lassum, labore.

[Col. 0035B] [1Kb] 242. Inter Frameam et machaeram. Framea appellatur gladius, ex utraque parte acutus, quam vulgo spatam dicunt [Al., vocant], machaera autem gladius est longus, ex una parte acutus.

243. Inter Foedus et pacem. Foedus namque pacem praevenit. Nam posterius pax accipitur, prius foedus initur.

[2Kb] 244. Inter Flumen et fluvium, flumen, torrentem, etc. Fluvius, perennis aquarum decursus generaliter, a fluendo dictus. Et proprie flumen ipsa aqua; fluvius, cujus aqua; torrens autem inde dictus, quia pluvia crescit, siccitate torrescit, id est, arescit. Unde et Pacuvius: Flammeo vapore torrens torret. Porro rivus vocatur 33 qui subito ex pluvia fit, celeriterque decurrit ac deficit, fons autem est [Col. 0035C] caput [Al., corpus] aquae nascentis. Amnis autem fluvius est nemore et [Al., ex] frondibus redimitus, et ex ipsa amoenitate amnis vocatur.

[1Kb] 245. Inter Fulgura et fulmina. Fulgur est splendor micantis nubis [Al., micantibus nubibus], flumen autem, mucro est fervidus, ventorum violentia e nubibus ad terras emissus. Tria sunt autem haec, fulgor [Al., fulgus F. fulgos], fulgur, et fulmen. [Col. 0036A] Fulgor [Al., fulgus], qui tangit; fulgur, quod incendit et urit; fulmen, quod findit. Et ideo cum trinis radiis finguntur.

246. Inter Florida et florulenta. Florida sunt arbores et herba, florulenta campi, vel prata. Sic et alia intelliguntur similia.

[1Kb] 247. Inter Frumenta et fruges. Frumenta sunt arida et sicca, fruges vero liquidae. Frumenti autem nomen tractum est a frumine, id est, eminente gutturis parte.

[1Kb] 248. Inter Feras et bestias. Omnis bestia fera, non omnis fera bestia. Bestiae namque sunt, quae morsu, vel unguibus saeviunt, ut pardi, leones, tigrides, a vastando dictae. Ferae autem etiam illae sunt quae etsi non [Al., a vi quae] saeviunt, tamen silvestres sunt; dictae [Col. 0036B] autem ferae, quod et naturali utantur libertate, et desiderio suo ferantur.

[1Kb] 249. Inter Fastos et fastos [Al., fastus] dies. Fasti universaliter comprehensi, tam boni, quam mali, dies fasti [Al., fastus], quibus sunt contrarii nefasti.

[1Kb] 250. Inter Fastos dies et nefastos dies. Quod fasti dies sunt quibus judicia exercere et causam dicere vel agere licet, nefasti dies dicti ab eo quod nefas sit quidquam his diebus agere, vel dicere, vel sacrum facere. Ergo festis diebus contrarii sunt nefasti.

251. Inter Festos dies et solemnes. Festi dies ex consuetudine dicuntur, solemnes vero qui ad omnes pertinent, ut parentalia. Ut 34 cum quis defuncti officia expleverit, dicitur solemnia praestitisse.

252. Inter Fulmen, fulgorem et fulgur. Fulmen, [Col. 0036C] quod ferit, fulgor est, quod apparet, fulgur, quod conditur, si cadat de coelo.

[1Kb] 253. Inter Foedus et foedus. Foedus turpis, foedus placitum.

[1Kb] 254. Inter Fides et fidis. Fides in fide, fidis de chorda.

255. Inter Fenum et fenus. Fenum palea, fenus lucrum est.

[Col. 0037A] [1Kb] 256. Inter Fragrat et flagrat. Fragat redolet, flagrat verberat.

257. Inter Favorem et favum. Favor adjutorium est, favum vero mel.

258. Inter Furatum et furtatum. Furatum eum qui furtum facit; furtatum, quod furatur fur.

259. Inter Fatum et fatuum. Fatuum segnem, fatum vero fortunae decretio est.

[1Kb] 260. Inter Fastos et fastus. Fastus de superbia, fastos de libris.

261. Inter Feminam et femina. Feminam de homine, femina femora sunt.

[1Kb] 262. Inter Forfices et forcipes. Forfices, id est, tisorias, forcipes, tenaces.

[1Kb] 263. Inter Fornicationem et adulterium. Adulterium [Col. 0037B] est conjugalis tori inquinamentum, fornicatio vero amor legitimo conjugio solutus, et vagus, explendae libidinis consectando licentiam. Scripturae autem solent fornicationem vocare omnem illicitam corruptionem, sicut est idololatria, et avaritia, ex quibus fit transgressio legis, propter [Al., per] illicitam concupiscentiam. Fornicatio autem sumpsit nomen a quibusdam aedificiis arcuatis quos fornices antiqui vocabant, 35 in quibus meretrices constitutae prostituebantur. Meretrices autem dicuntur a merendo, id est, promerendo stipendia libidinis. Unde et milites, cum stipendia accipiunt, mereri dicuntur.



De littera G.

264. Inter Grates et gratias. Grates Deo aguntur, [Col. 0037C] gratiae vero hominibus, quoniam referri possunt [Al., non possunt]. Idcirco optime Deo convenit, quod relationem significat ad latriam [Al., latam].

[1Kb] 265. Inter Gaudium et laetitiam. Stoici sic distinguunt: gaudium quippe esse aiunt elationem animi [Al., animae], in his quae digna sunt exsultantis, laetitiam vero effrenatam animi [Al., animae] elationem, quae modum nesciat; et in his quoque quae vitio sunt mista laetetur. Unde et Scriptura: Non est gaudium [Al., gaudere] impiis, dicit Dominus.

[Col. 0038A] [1Kb] 266. Inter Gravitatem et gravitudinem. Gravitas ex pondere animi, et ex sententia constat, gravitudo autem corporis est. Inter Grave et gravidum. Grave de natura dicitur; gravidum de accidenti [Al., accidenti] fecunditate, ut arbor gravida pomis.

[1Kb] 267. Inter Garrire et loqui. Loquitur qui recte et temperanter dicit; garrit qui aut multa verba dicit, aut sordide loquitur.

[1Kb] 268. Inter Gerere et ferre. Gerimus nostra, et veluti natura aliqua, quae in nobis sunt, ferimus vero imposita nobis, veluti onus. Sed Virgilius permiste utitur (I Aeneid.): Fidus quae tela gerebat Achates. Gerebat pro ferre posuit.

36 269. Inter Gravatur et ingravatur [Al., ponderatur.] Ingravatur [Al., ponderatur] pondere alieno, [Col. 0038B] gravatur suo.

[1Kb] 270. Inter Gentem et gentes, et genus. Gens nationis est, ut Graeciae, Assyriae. Hinc et gentilitas dicitur. Gentes autem familiae, ut Juliae, Claudiae. Genus vero ad qualitatem refertur, ut pecoris, pomi.

[1Kb] 271. Inter Graecum, Graecanicum, et Graecense. Graecus homo dicitur; Graecanica res; Graecense, quale in Graecia solet fieri.

[1Kb] 272. Inter Gallum et Gallicum, et Gallicanum. Gallum in Gallia natum, Gallicum ex Gallia latum, Gallicanum, quod aliquid ex Gallia affert.

[1Kb] 273. Inter Germanam et sororem. Soror enim ab eodem germine, non ab eodem utero; germana vero ex utriusque manans germine.

[1Kb] 274. Inter Genitorem et patrem. Genitor naturae [Col. 0038C] vocabulum est, sive originis; nam pater dignitatis et honoris nomen est. Unde et sanctos viros ac seniores patres dicimus. Genitores vero nostri a quibus [Al., nonnisi a quibus] nati sumus.

275. Inter Generat et parturit. Generare masculos dicimus, parturire feminas. Ut puta: Ille generavit, illa parturiit.

276. Inter Gubernatorem et nautam. Quod omnis gubernator, nauta esse potest, omnis nauta gubernator esse [Al., dici] non potest.

[Col. 0039A] [1Kb] 277. Inter Grande et maximum. Grande ad corpus pertinet, maximum ad animum.



37 De littera H.

278. Inter Hodie et hoc die. Hodie est quasi primum fiat, hoc die quasi aliquando factum referamus.

279. Inter Hunc diem et hanc diem. Dies masculini generis bonum tempus apud veteres indicabat; feminini malum, veluti in Job, maledicta dies.

280. Inter Habeo et ab eo. Habeo, retineo; ab eo, hoc est, ab ipso.

281. Inter Hos et os. Si hos cum h scribimus, significamus personam, sine h significat vultum.

282. Inter Haeresim et schisma. Schisma esse eadem opinantem, atque eodem ritu colentem quo [Col. 0039B] caeteri, solo congregationis delectari discidio: haeresim autem esse longe alia opinantem quam caeteri, aliamque sibi ac longe dissimilem perversi dogmatis instituere culturam. Haeresis autem Graece ab electione dicitur, quod scilicet unusquisque id sibi eligat quod melius esse videtur. Secta autem a divisione dicta est, quasi sectio. Unde et sectae philosophorum vel haereticorum dicuntur.

[1Kb] 283. Inter Honos et onus. Honos de honore, onus de onere.

[1Kb] 284. Inter Hora et ora. Hora cum h littera, dierum, sine h regionum, vel finium, sive oris significatio, quo locutio exprimitur.

[19Kb] 285. Inter Honustus et oneratus hoc interest, quod oneratus est qualicunque pressus pondere, honustus [Col. 0039C] vero, cui ipsum onus honori est, ut si quis spolia hostium ferat. Sed oneratus aspirationem non habet, quia ab onere venit; honustus vero, quia ab honore descendit, retinet aspirationem.

286. Inter Hauritur et exhauritur. Hauritur aqua, exhauritur puteus.

[1Kb] 287. Inter Herbidum et herbosum. Herbidum dicimus locum, 38 in quo herbarum viriditas nunquam cessat, herbosum autem, qui facile herbam generat, et ad tempus arescit.



De littera I.

[1Kb] 288. Inter Inferum et infernum. Pars superior inferni inferus est, ubi quieverunt ante adventum Christi animae justorum. Pars vero inferior infernus, in quo truduntur [Al., traduntur] animae impiorum qui [Col. 0039D] plurimum peccaverunt. De quo Propheta animam suam liberatam esse gaudet [Al., congaudet], dicens: [Col. 0040A] Quia liberasti animam meam ab inferno inferiori.

289. Inter Initium et principium. Initium est rerum a quo quid incipit, ut fundamenta domus, carina navis; principium autem verborum exordium est.

290. Inter Judicium et justitiam. Justitia est studium recte vivendi, judicium vero aequitas recte judicandi; quisquis ergo bene vivendo servit [Al., vivendi serviat], justitiam facit; quisquis recte judicat in subditis, judicium custodit. Profanatur autem judicium astutiae tempore, non dignitate. Nam primum oportet quemque esse justum, providere rectitudinem, et post hoc assequitur in judiciis aequitatem. Horum primum virtutis est, alterum honoris. Neque enim quisquam potest pervenire ad honorem, nisi per virtutem. Differt enim justitia a judicio. Solet [Col. 0040B] enim dici judicium pravum, quod injustum est; justitia vero nunquam [Al., iniqua] et injusta esse non potest.

[1Kb] 291. Inter Incantatorem, magum, aruspicem et maleficum. Incantatores sunt qui rem verbis [Al., verbo] peragunt. Magi, qui de sideribus philosophantur. Malefici, qui sanguine utuntur et victimis, et saepe contingunt corpora mortuorum. Aruspices, qui exta [Al., secta] pecudum inspiciunt, et ex eis futura praedicunt.

[1Kb] 292. Inter Indoctum et indocilem. Indocilis est, qui penitus non 39 potest discere [Al., docere. F., doceri]. Indoctus, qui nondum discit, et tamen discere potest. Ad hanc formam [Al., ab hac forma] similia distingue, ut puta, immotus, et immobilis, et [Col. 0040C] his similia.

[1Kb] 293. Inter Innoxium et innocuum. Innocuus est cui non nocetur; innoxius, qui non novit nocere.

294. Inter Impurum et impudicum. Impudicus [Al., impurus], qui turpitudinem flagitii infert; impurus [Al., impudicus], qui patitur.

[1Kb] 295. Inter Immemorem et ignarum. Immemor est, qui oblitus est; ignarus, qui inscius. Unde et nares dictae, quae nos odore [Al., ad odorem] admonent ut cognoscamus [Al., noscamus] aliquid et sciamus. Unde et olfecisse, scisse [Al., olfari res] veteres dicebant.

[1Kb] 296. Inter Inertem et segnem. Iners sine arte, et ob hoc neque operis quidem ullius [Al., operique utilis]. Segnis, quasi sine igne; quomodo securus, sine cura, [Col. 0040D] id est frigidus, per quod inutilem accipimus.

297. Inter Insanum et insanientem. Insanus est qui [Col. 0041A] perpetuo animi furore tenetur; insaniens subito incitatus indignatione, vel ira.

[1Kb] 298. Inter Impium et peccatorem hoc distare solet, quod omnis impius peccator, non tamen omnis peccator impius habendus est. Impius quippe est quisquis a fidei pietate alienus efficitur, peccator vero qui prava actione foedatur.

[1Kb] 299. Inter Iniquitatem et peccatum sic distare dicit Ambrosius, quod iniquitas ad mentis acerbitatem refertur, peccatum vero ad prolapsionem corporis. Praecedit igitur iniquitas, peccatum sequitur. Sed gravior est iniquitas, tanquam materia peccatorum, in cujus comparatione levius est peccatum. Item peccatum est quod admittitur; piaculum autem id quod admissum est, et id quod expiatur admissum. Iniquitatis [Col. 0041B] autem tres sunt differentiae: 40 suggestionis, delectationis, et consensus. Inter iniquitates et peccata sanctus Hieronymus hanc differentiam facit: iniquitates dicimus quae ante susceptam fidem, sive per ignorantiam, sive per scientiam committuntur. Peccata vero, quae post cognitionem fidei, vel gratiam baptismatis contrahuntur; totidemque et peccata, verbi, operis et consensionis.

[1Kb] 300. Inter Invidum et invidiosum, quod invidus feliciori invidet, invidiosus autem is est [Al. idem est] qui ab alio patitur invidiam [Al. malum]. Nihil autem honestum, quod non invidiosum. Nemo quippe invidet misero; quis autem bonus et non invidiosus?

[1Kb] 301. Inter Iram et iracundiam. Ira praesens est, et ex causa nascitur; iracundia autem vitium naturale [Col. 0041C] et perpetuum est. Item iratus pro tempore concitatur; iracundus autem frequenter [Al., frequens] irascitur, et ad levem sermonis auram, quasi a vento folium, commovetur. De talibus dicit Scriptura: Vir iracundus inhonestus est. Et iterum: Iracundus effodit peccata.

[1Kb] 302. Inter Ignominiam et infamiam. Ignominia ponitur potestate [Al., in potestate] alicujus, infamia [Col. 0042A] autem fit multorum consentiente sermone.

[1Kb] 303. Inter Incusare et accusare. Incusamus potiores, accusamus pares. Item incusamus verbo, accusamus crimine et facto.

304. Inter Jubere et imperare. Jubere apud veteres non idem erat quod imperare; nam jubere ibi dicebatur, ubi voluntatis erat obsequium; imperare autem, ubi debito [Al., dubio] quisque imperio parebat.

41 [1Kb] 305. Inter Jactamur et fatigamur, Jactamur in maris fluctibus, fatigamur in terris.

306. Inter Jaceo et jacio. Jaceo accubantem significat, jacio vero mitto demonstrat.

[1Kb] 307. Inter Ignem et focum. Ignis ipsa flamma est, focus vero fomes, ac nutrimentum ignis. Nam Varro: Focus, ait [Al., autem], dictus, quod foveat [Col. 0042B] ignem. Focus ergo dictus a fotu.

[1Kb] 308. Inter Januam et ostium. Janua est aditus primus in domum, ostium in quemlibet locum domus. Similiter vero janua, vel est clausa [Al., cum claustris], vel patens; fores autem et valvae ipsae clausae [Al., ipsa claustra] sunt, sed fores quae foras vertuntur, valvae, quae intus aperiuntur, et duplices, multiplices, complicabilesque sunt. Portae vero proprie murorum dicuntur; atque ideo [Al., inde] dictae eo quod antiquitus portato aratro designabantur [Al., portatura rotae designat], quando circumducebatur gyrus, atque urbs [Al., Urbo] signabatur.

309. Inter Illius similis et illi similis. Illius similis ad mores refertur, illi similis ad vultum.

[4Kb] 310. Inter Juventam et juventutem. Juventus est [Col. 0042C] juvenum multitudo; juventa [Al., juventas] autem hominum est aetas. Juventas vero decus juventutis, sed auctores in plerisque locis aliter posuerunt.

[1Kb] 311. Inter Inficere et officere. Inficere est colorem mutare, officere est alicui nocere.

[1Kb] 312. Inter Invenire et reperire. Invenimus inquisita, reperimus ultro occurrentia.

[Col. 0043A] 42 [1Kb] 313. Inter Inquirere et quaerere. Inquirimus ea de quibus dubitamus, quaerimus ignota.

314. Inter Impendere et impendere. Impendere correpte ab eo venit, quod est impendo, impendere; impendere autem, si e litteram producas, significat imminere, ab eo quod est impendeo.

[1Kb] 315. Inter Juvat et jubat. Juvat, delectat; jubat, adjuvat.

[1Kb] 316. Inter Illicem et ilicem, Illicem cum duobus ll significat inductorem; illicem per unum l arborem indicat.

317. Inter It et id. Id pronomen est; it vero, vadit.

[1Kb] 318. Inter Inquit et inquid, ut puta ubi inquit dictum.

[Col. 0043B] [1Kb] 319. Inter Insitum et insertum. Insitas arbores dicimus, insertas vero causas [Al., cautes], aut fabulas.

320. Inter Illud et illuc. Illud pronomen, illuc adverbium est.

[1Kb] 321. Inter Imprecari et deprecari. Imprecari, maledicere; deprecari, excusare et expurgare.

[1Kb] 322. Inter Incolam et inquilinum. Incola quidem et [Al., qui et] inquilinus signum est perditae patriae; sed inquilinus dicitur quandiu peregrinatur, incola cum invenerit sedem.

[1Kb] 323. Inter Indigenam et indigentem [Al., indigetem]. Indigentes [Al., indigetes] egeni sunt; indigenae, inde geniti.



43 De littera L.

[Col. 0043C] 324. Inter Libertatem et liberalitatem. Libertas conditionis est, liberalitas vero beneficentiae et largitatis, ut nudum vestire, captivos redimere, pauperi victum [Al., add. tribuere vel] administrare.

325. Inter Laudabilem et laudandum. Laudabilis est qui laudari potest, laudandus qui laudari debet.

[1Kb] 326. Inter Luxuriosum et prodigum. Luxuriosus, quasi solutus in voluptates, unde membra loco mota luxa dicuntur; prodigus autem sumptuosus, qui omnia porro agit, et quasi projicit.

327. Inter Lascivum et petulantem. Lascivus luxu, [Col. 0044A] petulans temeritate. Petulantia autem libido dicitur, ab eo quod petit male alienum pudorem.

328. Inter Litigiosum et litigatorem. Litigiosus est de quo litigatur, quasi ager; litigator qui litigat.

[1Kb] 329. Inter Laetitiam et exsultationem. Laetitia est mentis gaudium, exsultatio vero verborum atque membrorum. Rursus exsultatio a jubilatione [Al., ad jubilationem] distinguitur. Ubi enim verba sufficiunt laetitiae, et lingua idonea est mentis gaudium explicare, exsultatio est. Ubi vero non potest quisque conceptum gaudium verbis annuntiare [Al., nuntiare], sed ipsam animi effusi [Al., diffusi] laetitiam in vocem quamdam exsultationis erumpit, jubilatio est.

330. Inter Lethum et mortem quidam tentaverunt [Col. 0044B] facere discretionem, dicentes: Lethum per se venit, mors vero infertur.

[1Kb] 331. Inter Libidinem et lividinem [Forte, libidinem]. Libido per b cupiditas est animi; livido [Forte, livedo] per v livor est corporis. Sunt autem multae variaeque libidines, sicut libido ulciscendi, quae ira vocatur; sicut libido habendi pecuniam, quae avaritia nominatur; sicut libido quomodocunque vincendi, quae pertinacia dicitur; sicut libido gloriandi, quae jactantia nuncupatur. Et cum sint multarum libidines rerum, 44 neque cujus rei libido sit adjicitur, non solet animo occurrere, nisi illa tantum qua obscenae partes corporis ad flagitiorum immunditias excitantur. Sed merito ista inter caetera hoc sibi nomen proprie obtinuit, quia in carne corruptibili plus caeteris saevit. Dicta [Col. 0044C] autem libido, eo quod libeat alienum pudorem, sive quamcunque rem appetere.

[1Kb] 332. Inter Laudem et laudationem. Laus est ejus qui laudatur; Laudatio vero ejus qui laudat. Item laus est in qua virtus enitet; laudatio, ipsa laudantis oratio [Al., laudatio orationum]. Laus et laetitia [Al., laudem laetitiam,] sine celebratione vocis in animi admiratione consistit: laudatio vero rei cujusque praedicatio est, adminiculo orationis ornata.

[1Kb] 333. Inter Largitatem et largitionem. Largitas humanitatis est, largitio ambitionis.

[Col. 0045A] [1Kb] 334. Inter Laetari et gratulari. Laetamur de nostris bonis, gratulamur de amicorum [Agraet., alienis].

[1Kb] 335. Inter Legere et lectitare. Legere ad tempus refertur, lectitare ad frequentiam. Interdum et legere nauticum verbum est, quia et navis dicitur legere quidquid transit.

[1Kb] 336. Inter Labium et labrum. Labium superius dicimus, labrum inferius. Rostrum, non nisi avium, quod incurvum est. Vanissime autem quidam nititur [Al., tentant] facere discretionem, ut virorum labra, mulierum labia dicantur [Al., dicant].

[1Kb] 337. Inter Lactantem et lactentem, quod lactans est quae lac praebet, lactens cui praebetur.

[1Kb] 338. Inter Leges et jura. Jus dicitur, lex scribitur. Unde et Virgilius: Jura dabat legesque viris. [Col. 0045B] Item leges humanae, jura 45 divina sunt. Ideoque et juramentum dicitur id est, sacramentum in Deo [Al., Domino]. Hinc et Virgilius:

Fas mihi Graiorum sacrata resolvere jura.

[1Kb] 339. Inter Leges et mores. Lex est scriptis edita, mos autem lex quaedam vivendi, nullo vinculo astricta [Al., astrictus], sive lex non scripta, sed tantum cum usu retenta.

[11Kb] 340. Inter Latronem et furem. Qui alienum involat [Al., aliquid subtrahit], fur est; qui furatur et occidit, latro est. Proprie autem latro a latitando insidiis [Forte, in insidiis] dictus; fur autem a furvo vocatus, id est, nigro; nam noctis utitur tempore. Pulchre autem Plautus cuidam [Al., de quodam] qui furabatur ait (Plaut. Aulularia): Tu trium litterarum [Col. 0045C] homo, id est, fur.

[1Kb] 341. Inter Locum religiosum, et sacrum, et sanctum, quod sacrum vocamus, quod ad deos superos pertinet; religiosum, quod ad deos inferos; sanctum vero, quod aliqua sanctitate sanctum est, ut sunt tauri apud Homerum (. ) soli sancti, sacri, sacrosancti.

[1Kb] 342. Inter Labat et lavat. Labat nutat, lavat lotorem esse.

[Col. 0046A] 343. Inter Laetum et lethum. Laetum gaudentem, lethum mors dicitur.

344. Inter Labium et labrum. Labium oris; labrum vasis, a rostro, quod incurvum est.

[1Kb] 345. Inter Lympham et nympham. Lympham aquam, nympham deam.

346. Inter Litem et rixam. Lis inter duos committitur, et mota finitur; Rixa inter multos et jurgio [Al., injuria] constat.

347. Inter Ligat et legat. Ligat quis vinculo, legat testamento.

46 [1Kb] 348. Inter Limen et limitem. Limen aedium est, limes regionum vel finium.

[1Kb] 349. Inter Libat et immolat. Veteres immolare dicebant, quando victimas in mole [Al., mola] altaris [Col. 0046B] ponentes ignem sacrificiis [Al., sacrificium] subjiciebant. Libare autem quando pateras mero plenas aris fundebant. Nam libare proprie fundere est. Unde et Liber vocatur qui [Al., quia] vini usum in Graecia ostendisse fertur. Nos ergo juxta verborum distinctionem immolamus panem, libamus calicem.



De littera M.

[1Kb] 350. Inter Misericordiam et miserationem. Bene velle misericordiae est; bene facere, miserationis. Dicitur enim miseratio, quasi misericordiae actio. Nam misericordia affectus tantum cordis est quo compellimur ut miseris subveniamus. Quapropter misericordia condolere misero novit, etsi non sit unde tribuatur; miseratio autem ex opere comprobatur.

351. Inter Memorare et commemorare. Memorantur [Col. 0046C] pauca, commemorantur multa.

[1Kb] 352. Inter Mansuetum et modestum. Mansuetus est qui nulli injuriam irrogat, modestus qui nec laesus irascitur.

[1Kb] 353. Inter Miserum et misellum. Miserum viventem adhuc dicimus, misellum mortuum.

[1Kb] 354. Inter Miserandum et miserabilem. Miserabilis est cui misereri possumus, miserandus cui misereri debemus.

[1Kb] 355. Inter Memoriosum et memorem. Memoriosus [Col. 0047A] memoriam habet, memor vero benefici vel defensionis memor est.

47 356. Inter Moram et tarditatem. Mora est quae impedit, tarditas quae impeditur. Mora in re, tarditas in homine.

[1Kb] 357. Inter Mendum et mendacium. Mendum in libro proprie dicitur, unde et emendare dicimus. Nam mendacium in caeteris rebus est.

[1Kb] 358. Inter Malitiam et malignitatem. Cogitatio quippe prava mentis malitia dicitur, malitiae votum vel opus malignitas appellatur.

[1Kb] 359. Inter multationem, poenam, et supplicium. Multatio potest esse, et sine sanguine, in damno pecuniae. Supplicium cum sanguine; poena vero dolor sine sanguine.

[1Kb] 360. Inter Munus et donum. Munus est debitum, [Col. 0047B] ut [Al., in] patrono; donum, honorarium est. Item donum dantis est, munus accipientis. Dictum autem donum a dando, munus a muniendo, vel a monendo.

[1Kb] 361. Inter Meruit et promeruit. Meruit commune est et ad poenam et ad praemium, promeruit tantum ad praemium. Nam promeritus dicitur qui bene facit, sic immeritus qui male.

362. Inter Magnum et grandem. Magnum ad animum referimus [Al., refertur], grandem ad corpus.

[1Kb] 363. Inter Mutuum dare [Al., mutuare] et commodare. Qui mutuum dat, aliud recepturus est; qui commodat, utique idem sibi reddi desiderat.

[1Kb] 364. Inter Monere et admonere. Monet qui praecipit, [Col. 0047C] Admonet 48 qui quod exciderat memoriae reducit.

365. Inter Meretur et moeret. Qui meretur dignus est aliquo beneficio; qui moeret, tristis est.

[1Kb] 366. Inter Miramur et admiramur. Admiramur virtutes, miramur opera.

[Col. 0048A] [1Kb] 367. Inter Miseremur et miserescimus. Miseremur quantum necesse est, miserescimus amplius quam necesse est. Item miseremur rogati, miserescimus ultro.

368. Inter Monemus, admonemus et commonemus. Monemus futura, admonemus praesentia, commonemus praeterita.

[1Kb] 369. Inter Multitudinem et numerum. Multitudo numero fit, turba loco posita. Possunt enim pauci in angusto turbam facere.

370. Inter Mihi et mi. Mihi dativus casus est, mi vocativus.

[1Kb] 371. Inter Municipem et municipalem. Municipes sunt curialium majores, dicti eo quod fisci munera accipiant; municipales autem originales [Al., originis] [Col. 0048B] cives sunt, et in locum [Forte, loco] officium gerentes.

[1Kb] 372. Inter Mamillas et mammas, et ubera. Mamillae virorum sunt, mammae mulierum, ubera pecorum [Al., pecudum]. Papillae autem sunt nuclea summa mammarum, quae sugentes comprehendunt.

[2Kb] 373. Inter Matronam et matrem familias, Melissus grammaticus arbitratur hoc interesse, quod matrona dicatur mater primi pueri; mater familias, quae plures peperit. Alii dixerunt matronam dici quae in matrimonium cum viro convenerit, et in eo [Al., ideo] matrimonium 49 actum [Al., dictum]; matrem vero familias eam esse quae in mariti manu, mancipioque est, aut in cujus maritus manu mancipioque esset, [Col. 0048C] quoniam in familiam quoque mariti et sui haeredis venisset. Matronae autem et virgines nubiles dicuntur, quae matres jam fieri possunt. Quoniam per quamdam juris solemnitatem in familiam migrant mariti.

374. Inter Mortuum et emortuum. Mortuum jam [Col. 0049A] exanimatum [Al., exanime] corpus, emortuum vero vicinum morti.

[1Kb] 375. Inter Mare et maria. Mare elementum est totum, maria vero partes maris. Sicut terrae sunt, terra vero tantum elementum.

[1Kb] 376.Inter Montes et colles. Montes tumores terrarum, colles prominentiora juga montium, quasi colla.

377. Inter Malogranatam et Malogranatum. Malogranata, feminini generis, arbor est; malogranatum vero, generis neutri, pomum est. Sicut persicus et persicum: persicus, generis feminini, arbor; persicum, generis neutri, fructus est. Sicut buxus et buxum: nam buxum neutrum [Al., neutri], lignum est: buxus femininum [Al., feminini], arbor est.

378. Inter Magis et potius. Magis est alterum ex [Col. 0049B] duobus praeferre, utrum comparet; potius alterum damnat.

379. Inter Mala et malas. Mala poma sunt, malae vero maxillae.

380. Inter Marem et mare. Marem, masculum; mare elementum est aquae.

[1Kb] 381. Inter Mentientem et fallentem. Considerandum est quod ille mentitur qui vult videri quod non est: qui [Forte quia] autem non volens aliud putat quam est, non mentitur, sed fallitur. Inest ergo 50 omni mentienti voluntas fallendi: res autem fallendi, voluntas non est mentiendi. Nam et lapis fallit, et multa corpora specie fallunt, ut remi fracti in unda, dum sint integri: sed et turres, quasi currentes, oculos navigantium fallunt. Et tamen hoc naturae [Col. 0049C] agunt specie non mentiendi voluntate.

382. Inter Monile et munile. Monile dicitur harpago a monendo, eo quod moneat mulierem esse sub potestate viri; munile vero dicitur vestimentum, a muniendo, vel munile dicitur ornamentum ex gemmis quod solet ex feminarum pendere collo: dictum a munere.



De littera N.

[1Kb] 383. Inter Necessitatem et necessitudinem. Necessitas aliquid fieri cogit, necessitudo autem affectus est vel vinculum propinquitatis.

[1Kb] 384. Inter Nihil et nihili. Nihil adverbium est, nihili autem homo nullius momenti.

[Col. 0050A] [1Kb] 385. Inter Nudum et nudatum. Ea enim nudata dicuntur quae vestiri solent, ea nuda quae non solent tegi. Item nudus illius rei aut illa re bene dicitur. Nudatus vero ab illo denuntiatur [Al., denuntiamus].

386. Inter Negamus et abnegamus. Negamus, si quid objicitur; abnegamus, si quid petitur.

[1Kb] 387. Inter Neminem et nullum. Neminem ad hominem referimus, nullum ad omnia.

[1Kb] 388. Inter Nomen, praenomen, cognomen et agnomen. Nomen [Al., praenomen] est vocabulum propriae appellationis; praenomen, quod nominibus, ob dignitatem [Al., dignitate] generis praeponitur; ut Publius Virgilius. Non enim possumus dicere [Al., dicimus] Virgilius Publius. Cognomen, quod ex familia generis venit, ut puta Scipio Cornelius, a Cornelia [Col. 0050B] familia ortus. Agnomen, 51 quod ex virtute, vel vitio trahitur: ut Scipio Africanus, pro eo quod Africam vicerit: vel Lentulus Sura, pro eo quod majores habuerat suras. Proinde nomen a proprietate venit, praenomen a dignitate, cognomen ab origine, agnomen vero a specie vel actione.

[1Kb] 389. Inter Nascitur et enascitur. Nascitur, quod ab utero decidit; enascitur, quod ex terra, aut aqua exsurgit.

[1Kb] 390. Inter Nautam et navitam. Navita poeticum est. Nam dictus est a nauta, sed causa metri a poetis una littera addita est.

391. Inter Num et nunc. Num, nunquid; nunc, modo.

392. Inter Ne et nae. Nae, si praeponitur, adverbium [Col. 0050C] est et acuto accentu pronuntiatur, ne vero si subjungatur, conjunctio est, et presso accentu.

393. Inter Nigro et migro. Nigro nigrum facio, migro demutatio [Al., de loco mutatio] est.

394. Inter Neutrum et neutralem. Neutrum nomen, aut pronomen, vel participium; neutrale vero verbum est.

395. Inter Notus et notus [Al., notu]. Notus, cognitus, notus judicio; Notus, Auster.

[1Kb] 396. Inter Nobilem et nobilem. Nobilis, generosus; nobilis, notus omnibus.

[1Kb] 397. Inter Nomina et Numina. Nomina sunt vocabula, numina, potestas.



De littera O.
[Col. 0051A]

[2Kb] 398. Inter Osculum et pacem. Pacem amicis [Al. add. amicis vel] filiis osculum dari dicimus: uxoribus basium, scorto suavium (Al. savium]. Item osculum charitatis est, basium blanditiae [Al., blanditium], suavium voluptatis. Quod quidam etiam 52 versibus his distinxit:

Basia conjugibus, sed et oscula dantur amicis:
Suavia lascivis miscentur grata labellis.

399. Inter Occasionem et opportunitatem. Convenienter in litteris ponitur, occasio arrisit. Opportunitas se praebuit, vel secunda successit.

[1Kb] 400. Inter Observationem et observantiam. Observatio curae, doctrinae et artis est, observantia vero [Col. 0051B] cultus et religionis est.

401. Inter Opus et operationem. Opus dicitur ipsum quod fit, operatio autem ipsa rei actio est.

[1Kb] 402. Inter Omne et totum. Omne ad multitudinem et ad numerum pertinet: [Al. add. ut omnis] ad numerum, ut omnes homines; ad multitudinem, ut omnis familia, omnis exercitus, omne pecus dicimus. Totum vero ad magnitudinem pertinet, ut totum corpus, tota terra, totum coelum. Ergo totus homo, si ad corpus referamus; omnis homo, si de universis. Proinde omne in diversis partibus ponitur, totum autem sine partibus debet esse.

[1Kb] 403. Inter Orare et exorare. Orare est poscere; exorare, impetrare.

404. Inter Obesse et officere. Qui obest nocet, qui [Col. 0051C] officit vult nocere.

[1Kb] 405. Inter Officere et inficere. Officere est alicui velle nocere, inficere colorem mutare.

406. Inter Olet et redolet. Olet res [Al., olent], vel male, vel bene; redolet [Al. redolent] tantum bene.

[1Kb] 407. Inter Oracula et delubra. Oracula templa sunt ubi oratur, 53 unde et responsa redduntur. Delubra autem templa fontes habentia ad purificandos et abluendos fideles. Et inde delubra a diluendo appellata. Unde et prius haec loca altaria non habebant, ut tantum delubra essent, non templa.

[Col. 0052A] [1Kb] 408. Inter Orbum et caecum. Orbus est qui filios amittit, caecus est qui oculos perdit.

409. Inter Occidit et occidit. Occidit, correpta media, eum qui mortuus est significat; occidit autem, producta media, eum qui interficit.

[1Kb] 410. Inter Oleam et olivam auctores ita distinguunt, ut olea sit fructus, oliva arbor, quia multitudo dicitur olivetum, ut quercetum [Al., querquetum] et pometum [Al., vinetum]. Enimvero sine discrimine poetae [Al., crimine poetarum] et oleam et olivam pro fructu saepe posuerunt. Sed consuetudo obtinuit olivam fructum dicere. Nec [Al., dicere nec] vetat quominus et arboris et fructus idem nomen sit [Al., sumpsit].

[1Kb] 411. Inter Odorum, odorabile et odoriferum. Quod [Col. 0052B] enim per se odorem mittit odorum est, odorabile [Serv. odoratum] vero, quod aliunde [Serv. alicunde] accipit odorem; odoriferum, quod odorem sequitur.

[1Kb] 412. Inter Operam et opera. Operam, quae sit; opera vero, quod fit.

413. Inter Ostium et hostiam. Ostium quod aperitur, hostia sacrificium.

414. Inter Ortus et hortos. Ortus processus, hortos agros dicit [F., dicimus].

415. Inter Oblitum et oblitum. Oblitum, correpte, perfusum; oblitum, producte, immemorem.

416. Inter Offerre et inferre. Offerre est ultro praebere, inferre importare.



54 De littera P.

[1Kb] 417. Inter Prudentiam et sapientiam. Prudentia [Col. 0052C] in humanis rebus, sapientia in divinis distribuitur [Al., tribuitur].

[1Kb] 418. Inter Pudorem et pudicitiam. Pudor corporis est, pudicitia mentis.

419. Inter Pietatem et affectionem. Pietas inter devinctos sanguine exhibetur, affectio inter extraneos.

[1Kb] 420. Inter Patientiam et tolerantiam. Tolerantia animi [Al., animae] est patientia corporis. Ut Sallustius [Al., Catilina] Corpus patiens inediae, algoris.

[1Kb] 421. Inter Peritum, prudentem, callidum et facundum. Peritus usu doctus; prudens, veluti providens, utilis rerum futurarum ordinator; callidus, [Col. 0053A] per exercitationem [Al., pro exercitatione] artis instructus; facundus, qui facile possit fari.

422. Inter Pudentem et verecundum hoc interest, quod pudens opinionem veram falsamque metuit: Verecundus autem non nisi veram [Al., vera] timet.

[1Kb] 423. Inter Profanum, et nefandum, et nefarium. Nefarius, ut Varro existimat, non dignus farre. Quo primo cibi genere vita hominum sustentabatur [Al., sustinebatur]. Nefandus, id est, nec nominandus quidem. Profanus autem, cui sacris non licet interesse. De quo Sallustius: Sacra polluet profanus. Profanus ergo, porro, id est, longe a fano.

424. Inter Peccatorem et immundum, quod omnis peccator immundus est; non tamen omnis immundus peccator. Peccator enim est qui transgreditur [Col. 0053B] praecepta Dei, et necesse est hunc et immundum esse quia transgreditur. Immundus autem est et qui 55 cum uxore sua dormierit, aut mortuum tetigerit, non tamen ideo peccator est.

425. Inter Ploratum, planctum, et fletum. Ploratus tantum lacrymarum est, planctus tantum vocum, fletus ad utrumque pertinet.

426. Inter Pigritiam et torporem. Torpor dormitantis est, pigritia vigilantis.

[1Kb] 427. Inter Perseverantiam et pertinaciam. Perseverantia in virtute est, pertinacia in vitio.

[1Kb] 428. Inter Praesidium, auxilium et subsidium. Praesidium est aliquo loco utili positum, auxilium quod ab exteris datur, subsidium quod postea supervenit.

[1Kb] 429. Inter potentiam et potentatum. Potentia est [Col. 0053C] sui cujusque solius, potentatus vero auctoritas [Al., auctoritatis] est judicialis.

430. Inter Pestem et pestilentiam. Pestis ipsum est nomen morbi [Al., verbi], pestilentia vero id quod ex se efficit. Pestilentiae autem tres modi sunt: aut ex terra, aut ex aqua, aut ex aere.

[1Kb] 431. Inter Passionem et propassionem Hieronymus in Matthaeum distinguit, dicens: quod passio reputatur in culpa; propassio, licet culpam habeat [Al., pro culpa habeatur], tamen non tenetur [Al., retinetur] [Col. 0054A] in crimine. Ergo qui viderit mulierem, et anima ejus fuerit titillata, hic propassione percussus est: Si vero consenserit, et de cogitatione affectum fecerit (sicut scriptum est in David: transierunt in affectum cordis), de propassione transit ad passionem, et huic non voluntas deest, sed occasio.

[1Kb] 432. Inter Percunctationem et interrogationem Augustinus hoc interesse 56 existimat, dicens: quod ad percunctationem multa responderi soleant, veluti quid est hoc, aut illud? ut respondeantur diversa, vel varia. Ad interrogationem non multa respondentur, sed aut non, aut etiam pronuntiabitur. Veluti factum dictumve est? Verum aut falsum est? Respondetur: aut non, aut etiam.

433. Inter Perfectum et consummatum hoc distat quod [Col. 0054B] perfectum est cui jam addi nihil aliud potest. Consummatum vero est quodlibet opus in finem deductum.

[1Kb] 434. Inter Patens et patulum. Patulum dicimus quod naturaliter semper patet, ut nares, arbor. Patens vero quod aperitur et clauditur, ut ostium, oculi. Sic lucidum et lucibile: lucidum est quod aliunde illuminatur, lucibile quod per se lucet.

[1Kb] 435. Inter Penetrale et penetrabile. Quod penetrat penetrale dicitur; quod autem penetratur, penetrabile. Penetralia autem sunt domorum secreta, et dicta ab eo quod est penitus.

[1Kb] 436. Inter Post et pone hoc videtur interesse quod post semper chronics ponimus, cum dicimus: Post tempus veniam; pone vero, post tergum.

[Col. 0054C] [1Kb] 437. Inter precari, et imprecari, et deprecari. Precari est rogare, imprecari est optare [Al. exoptare], deprecari est excusare, vel expurgare. Cicero (lib. II in Verr.). Quid, inquit, faciat Hortensius? Avaritiaene crimina frugalitatis laudibus deprecetur?

[1Kb] 438. Inter Poscere et exposcere. Poscere minus est quam exposcere. Nam poscunt qui simpliciter petunt, exposcunt qui desiderant.

[1Kb] 439. Inter Polliceri et promittere. Polliceri dicimur 57 quod sponte promittimus nec rogati, promittere [Col. 0055A] quod petitur. Ergo promittimus rogati, pollicemur ultro. Item pollicemur scriptura, promittimus verbo.

[1Kb] 440. Inter Properare et festinare. Marcus Cato sic distinguit dicens: Qui unumquodque mature transigit, is properat. Qui multa simul incipit, neque perficit, is festinat. Ego unumquodque quod adortus eram transigebam o.

[1Kb] 441. Inter Primum et priorem. Primus e multis, prior e duobus, primarius a dignitate.

[1Kb] 442. Inter Plures et pluris. Pluris est quod majori summa laxatur, plures vero de multitudine scribimus [Al., scribitur].

[1Kb] 443. Inter Petivit et expetivit. Petivit pro parum [F. add. petivit] ponitur, expetivit pro satis petivit. [Col. 0055B] Et inimicissime ac vehementer adnisus est. Ex enim pro valde ponitur.

[1Kb] 444. Inter Pyram et rogum: Pyra est constructio lignorum, antequam ignis admotus est. Rogus est dum ardet. Bustum vero posteaquam arsit.

[1Kb] 445. Inter Plebem et populum. Plebs a populo eo distat, quod populus est generalis universitas civium cum senioribus, plebs autem pars humilis et abjecta.

[1Kb] 446. Inter Pauperiem et paupertatem, Pauperies damnum est, paupertas ipsa conditio.

447. Inter Proclivum et declivum. Proclivus est ascensus; declivus, descensus facilis.

[30Kb] 448. Inter Puerperam et puellam. Puellam investem dici 58 et aetate parvulam, quasi pullam; puerperam [Col. 0055C] vero, quae primum puerum enixa est, et in annis puerilibus parit. Unde et Horatius (Lib. IV, od. 4):

Laudantur simili prole puerperae.

[1Kb] 449. Inter Pampineum et pampinosum. Pampineum est totum de pampinis, pampinosum quod pampinis plenum est.

450. Inter Populum et populos, cum enim populos numero plurali dicimus, urbes significamus; cum [Col. 0056A] populum, unius multitudinem civitatis intelligimus.

[1Kb] 451. Inter Pontificem et vatem. Pontifex tantum summum sacerdotem significat, vates autem plura significat, aut sacerdotes, aut poetas, aut prophetas.

[1Kb] 452. Inter Profugum et exsulem. Profugus voluntate, exsul necessitate.

453. Inter Patrium et paternum. Paternum est quod patris fuit, ut fundus paternus. Patrius dicitur patri similis [Al. patri affectus], ut patrius animus [Al., amor.]

454. Inter Proprius et propius [Al., proprium]. Proprius est nomen, propius vero juxta me.

455. Inter Praegnantem et gravidam haec differentia est: praegnantem esse quae concepit; gravidam, quam uteri gravedo proximam partui ostendit.

[Col. 0056B] [1Kb] 456. Inter Pignera et pignora. Pignera sunt rerum, pignora filiorum et affectuum.

[1Kb] 457. Inter Portentum et monstrum. Portentum est quod 59 ex formis diversis proponitur, monstrum, quod extra naturam nascitur, vel nimis grande, vel nimis breve.

[1Kb] 458. Inter Portentum et portentosum. Portentum dicitur quod ex omni parte naturae mutationem sumens aliquid portendere futurum videtur, sicut biceps caput in corpus unum, vel sicut in Xerxis regia ex equa vulpem ferunt creatam (Herodian.); per quod ejus solvi regnum ostensum est. Nam portentosa dicuntur quae ex parte corporis sumunt mutationem [Al., notationem]; ut, exempli causa, cum sex digitis nati, sive cum aliqua pravitate [F., parvitate] membrorum.

[Col. 0056C] [1Kb] 459. Inter Portentum et ostentum. Portentum nascitur et in sua permanet qualitate; ostentum vero subito offertur oculis, et subducitur. Sic portentum dicitur a portendendo, id est porro ostendendo, sicut et prodigium, quod porro dicat, id est futura de longe praedicat. Monstrum sane a monitu vel monstrando dictum, quod aliquid significando demonstret et statim. Quinque sunt autem genera prodigiorum, ut [Col. 0057A] Varro dicit, id est: portentum, ostentum, prodigium, miraculum et monstrum.

[1Kb] 460. Inter Pueritiam et pubertatem. Pueritia est tenera et parva aetas, a puritate ita vocata; Pubertas autem aetas adulta est quae jam gignere potest; dicta a pube, id est a pudendis corporis, quod haec loca tunc primum lanuginem inducunt [L., induunt]. Pueritia autem a septimo anno, pubertas a quarto decimo incipit.

[1Kb] 461. Inter Percussum et perculsum. Percussum corpore dicimus, perculsum animo. Cicero, de Signis: Tanquam ipsa illa face perculsus esset [Agraet., perculsos esse].

[1Kb] 462. Inter Parricidam et paricidam. Parricidam dicimus qui occidit parentem; paricidam, qui socium [Col. 0057B] atque parem.

[1Kb] 463. Inter Procellam et tempestatem. Procellas non tam terrarum 60 quam coeli esse, tempestates autem fluctuum sunt.

[1Kb] 464. Inter Plantas et plantaria. Quod plantae sunt raptae de arboribus, plantaria vero, quae ex seminibus nata sunt, et cum radicibus et terra propria transferuntur.

[1Kb] 465. Inter Pomarium et pometum. Pomarium est ubi poma ponuntur [Al., transponuntur], pometum ubi poma nascuntur, pomerium ubi poma inveniuntur [Al., ipse locus arborum].

466. Inter Pyram et pyrum. Pyra est rogus [Al., robur] ardens, pyrum vero pomum.

[Col. 0057C] 467. Inter Piscatorem et piscarium. Piscator est qui capit, piscarius est qui vendit.

[1Kb] 468. Inter Pulvereum et pulverulentum. Pulvereum, factum; pulverulentum est, pulvere plenum.

469. Inter Pennas, et pinnas, et pennum. Pinnae sunt murorum, pennae avium, a pendendo; pennum extremitas ferri acuti.

[1Kb] 470. Inter Praedam, lucrum et compendium. Praeda ex hoste, lucrum ex negotio, compendium proprie ex pondere.

[1Kb] 471. Inter Pompeii porticum, Pompeiam, et Pompeianam. Pompeii, est ipsius Pompeii; Pompeia, [Col. 0058A] publicata; Pompeiana, si ad aliam domum transit.

472. Inter Populum et plebem. Quod populus est universus cum senatu et civibus Romanis, plebs tantum vilior numerus.

473. Inter Partem et partim. Partem nomen, partim adverbium est.

474. Inter Postremum et posteriorem. Postremus de multis, posterior de duobus.

475. Inter Principium et initium. Principium, prima pars; initium, uniuscujusque rei incipientis coeptum.

476. Inter Pendent et pendunt. Pendent suspensi, pendunt aliquid ponderantes.

61 [1Kb] 477. Inter Pene et pene. Pene adverbium est, pene turpissima [Al., novissima] pars corporis.



De littera Q.

[Col. 0058B] [1Kb] 478. Inter Quatenus et quatinus. Quatenus adverbium est, quatinus conjunctio causalis, ut si dicas: Quatinus hoc sine plaga non facis, en tibi plagas. Adverbium est autem quatenus, aut temporis, aut loci; temporis cum dicimus: Quatenus hoc modo res exercebis.

479. Inter Quoniam et quia. Quoniam praeponitur, et sic sequentem sensum alligat, ut: quoniam dicis [Al., dicit], dico. Quia postponitur, et superiorem sensum confirmat, ut: Scias quia didici.

480. Inter Quamdudum et jamdudum. Quamdudum interrogantis est, jamdudum respondentis.

[1Kb] 481. Inter Quaeritur et quiritur. Quiritur de implorando, quaeritur de inquirendo.

[1Kb] 482. Inter Questus et quaestus. Quaestus lucri, questus lacrymarum.

[Col. 0058C] 483. Inter Quae et que. Quae pronomen est, que vero conjunctio est.

484. Inter Quod et quot. Si per d scribitur quod, pronomen personale est; si per t quot, numerus.



De littera R.

485. Inter Recens et novum. Recens nascitur; novum fit. Unde et Virgilius:

Lac mihi non aestate novum, non frigore defit.

62 [1Kb] 486. Inter Religionem et fidem. Fides est credulitas qua Deum confitemur, religio est cultus quem illi credentes exhibemus. Dicta autem fides ab eo quod fit id quod inter utrosque placitum est. Quasi [Col. 0059A] inter Deum et hominem dicta quoque religio, eo quod ea homines religantur vinculo serviendi ad cultum divinitatis. Religio autem est in virtute, superstitio vero in cultu illicito.

487. Inter Rationale et rationabile. Rationale et [Al., ut] angelus et homo, rationabile quod ratione vel agitur vel dicitur.

488. Inter Rusticum et rusticanum. Rusticus operarius dici potest, rusticanus pater familias.

489. Inter Rusticitatem et rusticationem. Rusticitas morum est, rusticatio operis.

490. Inter Rationem et ratiocinationem. Ratio est mentis motus [Al., motum] in his quae dicuntur [Al., discuntur], discernere vel connectere valens; ratiocinatio autem rationabilis est subtilisque disputatio, atque [Col. 0059B] a certis ad incertorum [Al., add. aut incertis ad certorum] indagationem nitens cogitatio.

[1Kb] 491. Inter Regium et regale. Regium est ipsius regis, regale dignum rege. Sic et regia et regalis. Regia domus in qua est, regalis rege digna.

[18Kb] 492. Inter Rubor, robur, robor. Rubor coloris est, robur virtutis, robor arboris.

[1Kb] 493. Inter Reptilia et repentia, Reptilia aquarum sunt, repentia terrae.

[1Kb] 494. Inter Rivum, fontem, torrentem, et flumen. Rivus subito fit: fons est caput atque decursus in quem naturalis manat aqua, torrens pluviae fluctus praeceps [Al., pluvia fluctus et praeceps], fluvius aquae decursus generaliter.



De littera S.

[Col. 0059C] [1Kb] 495. Inter Sidera, astra, stellas, et signa. Sidera illa dicuntur quibus navigantes considerant quod ad cursum dirigant consilium; 63 astra autem sunt stellae grandes, ut Orion; stellae autem, multijuges, ut Hyades, Pleiades; signum vero quo animantis imago formata est, ut Taurus, Scorpio et hujusmodi.

[1Kb] 496. Inter Sempiternum et perpetuum hoc distat [Al., discrepat], quod sempiternitas ad Deum pertinet, perpetuitas ad angelos, vel ad animas [Al., animam] hominum. Primum enim semper fuit, nec unquam esse desinit; alterum esse coepit, sed esse perpetuum non desinit.

497. Inter Sensum et intellectum. Sensus ad naturam refertur, intellectus ad artem.

[1Kb] 498. Inter Sacrum, religiosum, et sanctum. Sacrum vocamus quod ad Deum pertinet; religiosum quod ad homines justos; sanctum vero quo aliquid sancitur, [Col. 0060A] quoque violato, poena committitur. Sacrum vero et sanctum est, sanctum vero non continuo sacrum. Item sanctum in bonam partem ponitur; sacrum vero duo significat, et bonum, et malum: bonum, ut illud (Virg., Eclog. 1): Inter flumina nota, et fontes sacros; malum, ut: Auri sacra fames (Aeneid. lib. III). Et: Sacrae panduntur portae (Aeneid. lib. II). Et: Leno sacer (Plaut.). Et: sacer hircus (Ovid.). Unde et ignis sacer dicitur hulcus horribile. Alma autem ab alendo dicta. Unde et apud paganos alma Ceres dicta est, alimentorum inventrix.

499. Inter Sapientem et prudentem ita discerni solet, ut sapiens vocetur is qui intellectum aeternorum rimatur, prudens vero qui ea quae sensibus corporis experiuntur.

[Col. 0060B] [1Kb] 500. Inter Stultum, fatuum, et stupidum. Quidam veterum fatuum existimant qui nec quod fatur ipse, nec quod alii dicunt, intelligat; stultum vero hebetiorem corde. Unde Afranius: Ego, inquit, me stultum existimo, fatuum esse non opinor. Id est, obtusis quidem sensibus, non tamen nullis. Stupidus vero dictus est quasi lapideus, quasi stolidus.

501. Inter Saevum et crudelem. Saevus in ira, crudelis in sanguine.

[1Kb] 502. Inter Stuprum, incestum, et adulterium. Stuprum in virgine, 64 incestum in parente vel vidua, adulterium in nupta. Dictum autem incestum quasi incastum.

[1Kb] 503. Inter Satietatem et saturitatem. Satietas vario genere spectaculorum contingit, saturitas vero ciborum [Col. 0060C] est.

[1Kb] 504. Inter Superbiam et arrogantiam. Arrogantia est inanis gloria de eo quod quisque est. Superbia vero, supergrediens elatio mentis de eo quod non est. Superbiae autem gemina est differentia: Una quae spirituales ac summos viros per virtutum jactantiam dejicit, altera quae carnales erga seniorum imperium inobedientes reddit. Dicta autem superbia, quia super vult quam quod est.

[1Kb] 505. Inter Scientem et sciolum. Sciens est peritus scientia et rebus; sciolus, simulator scientiae ac peritiae, scienti contrarius est; et quidquid alius sciat, ipse videri vellet scire: aut qui se profitetur scire omnia, aut etiam futura praedicere.

[8Kb] 506. Inter Spurcum et spurium. Spurcus non tantum impurus, sed et saevus; spurius autem patre incerto, matre vidua genitus, quasi tantum [Col. 0061A] spurii filius. Quia muliebrem naturam antiqui [Al. add. jurisconsulti] spurium vocabant. Eosdem et favonios quidam appellant, quia quaedam animalia favonii spiritu hausto concipere existimantur.

[1Kb] 507. Inter Sceleratum, scelestum, et scelerosum. Grammatici dicunt sceleratum illum esse in quo fit [Al., sit] scelus; ut Cicero: O te [Al., tu] scelerate, qui subactus et prostitutus es. Scelestum autem per quem fit. Ut Terentius: scelesta, ovem lupo commisisti. Scelerosus, qui facit: ut idem: Ego illum scelerosum misera nolens pertuli. Sed haec auctores non usquequaque custodiunt.

65 [1Kb] 508. Inter Salutem et salubritatem. Salus est integritas corporis; salubritas, saluti conveniens causa, per quam sanitas, vel reservatur, vel restauratur.

[Col. 0061B] [1Kb] 509. Inter Super et supra hoc interest: Super est quod imminet [Agraetius eminet], supra quod substratum aliquid habet. Item super interdum, aut nimium, aut satis accipimus.

[1Kb] 510. Inter Subter et subtus. o Subter est quod re aliqua superiore deprimitur, et proculcatur [Al., conculcatur]; subtus quod demissum altius non contingitur.

[1Kb] 511. Inter supremi et supprimi. Supremi et summi significat et imi; supprimi autem, occultari.

[1Kb] 512. Inter Sumere et accipere [Al., praecipimus]. Sumimus ipsi, accipimus ab alio. Cum enim damus, dicendum est, Accipe; cum permittimus [Al., praecipimus] ipsi tollere, dicimus [Al., dicendum est], [Col. 0061C] Sume. Item sumimus per nos, accipimus a volentibus, tollimus a non volentibus [Al., nolentibus]. Item auferimus [Leg. adimimus], jure quidquid dedimus assumimus jussu, eripimus vi.

[1Kb] 513. Inter Sperare et exspectare. Exspectamus et bona et mala; speramus autem tantum bona. Miro autem modo Virgilius verbi hujus proprietatem a propria significatione secernit, dicens (Aeneid. IV):

Hunc ego si potui tantum sperare dolorem;
dum omne quod exhorret animus rectius timere dicatur [Al. add. quam sperare]. Sed grammatici hoc exponunt, dicentes: Sperare dixit pro timere. Quod et Lucanus distinguens ait: Liceat sperare timenti.

514. Inter Scire et nosse. Scire est reddere rationem [Col. 0062A] quam noveris; nosse, referre tantummodo quod audieris.

[1Kb] 515. Inter Simulare et dissimulare. Dissimulamus nota: simulamus ignota. Qui enim fingit se scire quod nescit, simulat; 66 qui autem quod scit nescire se dicit, dissimulat. Unde et Sallustius: Ille simulator incerti, ac certi dissimulator erat.

[1Kb] 516. Inter Sistere, et consistere, et assistere. Sistere est interdum resistere, vel prohibere, id est, qui aliquam rem in loco stare facit. Ut Virgilius: Sistere aquam fluviis. Assistere vero et ante unum, et coram multis; consistere in medio adesse.

517. Inter Servire et inservire. Servire tantum dominis: inservire cujusque praeceptis.

[1Kb] 518. Inter Spirare et exspirare. Spirare vivere [Col. 0062B] est, exspirare mori.

519. Inter Surgere et exurgere, et reliqua. Surgitur a loco, exsurgitur a somno, insurgitur ad vindictam, consurgitur ad auxilium.

520. Inter Subjicitur et supponitur. Subjicitur cito, supponitur lente.

521. Inter Simul et semel. Semel ad numerum pertinet, ut, semel bis; simul ad congregationem, ut, Globati [Al., conglobati] simul feruntur in arma viri.

[1Kb] 522. Inter Sepulcrum et monumentum. Sepulcrum tantummodo tumulus defunctorum est, monumentum vero, nunc sepulcrum, nunc historia rerum gestarum: dictum eo quod mentem moneat, vel ad memoriam defuncti, vel ad recordationem rei scriptae. [Col. 0062C] Porro tumulus bifarie, nunc tumens tellus, nuuc sepulcrum vocatur. Sepulcrum autem a sepulto dictum. Sepultus vero, eo quod sine palpitatione, vel pulsu sit, id est, sine motu. Cadaver autem a cadendo dictum.

[1Kb] 523. Inter Sacrificium et hostiam haec vetus erat discretio, quod sacrificium spontanea oblatio erat; hostia vero quae devictis hostibus immolabatur. Haec et victima vocabatur. Alii victimam 67 ideo dictam putant, quia ictu percussa cadit, vel quia vincta ad aras perducitur.

[1Kb] 524. Inter Sedes et thronos. Sedes non tantum unius, sed multorum est. Nam solium unius tantum est, et regum; sedes quibuscunque [Al., illud cujuscunque] proprium. Solium autem, vel a solius [Col. 0063A] sessione, vel a soliditate dictum. Solium Latini, Graeci thronum dicunt. Sedes autem dictae, quia apud veteres Romanos non erat usus accumbendi. Unde et consedere antiquo more dicitur. Nam veteres sedentes epulabantur. Postea, ut ait Varro, de Vita populi Romani, viri discumbere coeperunt, mulieres sedere. Quia turpe illis erat discumbere mulierem [Al., discumbere visum].

[1Kb] 525. Inter Servum et famulum. Servi sunt in bello capti, quasi servati; sicut mancipium ab hostibus, quasi manu captum. Famuli autem ex propriis familiis orti.

[1Kb] 526. Inter Servitutem et servitium. Servitus est conditio serviendi, servitium numerus servientium [Al., servorum est].

[Col. 0063B] 527. Inter Socerum et socrum. Socerum virum dicimus, socrum feminam.

528. Inter Similitudinem et figuram. Similitudo est cum secundum aliquam speciem visam imago vel pingitur, vel formatur. Figura est cum impressione formae alicujus imago exprimitur, veluti si in cera ex annulo effigiem sumat, aut si figulus in argillam manum vultumque aliquem imprimat, et fingendo figuram faciat.

[1Kb] 529. Inter Sanguinem et cruorem. Sanguis est dum in corpore manet, effusus vero cruor fit. Cruor autem a cruditate vocatur, unde et crudelitas dicta, et crudus. Alii dicunt cruorem victimarum esse, sanguinem hominum. Ut Virgilius (Aeneid. II):

Sanguine placastis ventos, et virgine caesa;
[Col. 0063C] id est, sanguine virginis occisae.

530. Inter Sinum et gremium. Sinum dicimus sinuatae vestis receptaculum, gremium interius accurtatae [Al., accuratae].

68 [1Kb] 531. Inter Senium et senectutem. Senectus est gravior aetas post juventutem succedens, senium autem ultima aetas post gravitatem veniens. Sic senex et senior. Nam senior adhuc viridior. Ut illud Virgilianum:

Jam senior, sed cruda deo viridisque senectus.
Et Terentius: Quo jure sum usus adolescentior; non utique magis adolescens, sed minus. Ut senior, minus [Col. 0064A] senex. Senecta autem est ipsa sors, sive [Al., atque] conditio senectuti accedens.

532. Inter Sonum et sonitum. Sonus [Al., sonitus] est quidquid auditur sensibile, sonitus [Al., sonus] vero confusio [Al., confusae] vocis tubarum.

533. Spolia ad exspoliantes, exuviae ad exspoliatos.

[1Kb] 534. Inter Stillam et guttam Palaemon grammaticus ita distinguit: Gutta, inquit, stat; stilla cadit.

[1Kb] 535. Inter Stationem et portum. Statio est, ubi ad tempus stant naves, portus ubi hiemant. Nam portus locus ignotus est ab accessu ventorum, ubi hiberna opponere solent.

[1Kb] 536. Inter Serenum et tranquillum. Serenum enim ad coelum referri potest, ad mare non potest. Serenum [Col. 0064B] enim coelum dicimus, tranquillum mare.

537. Inter Saxa et lapides. Saxa tantum durissima, nam lapis et dura et mollis est petra.

[1Kb] 538. Inter Specum et antrum. Specum Latini, Graeci antrum dicunt. Sunt autem loca ex quibus repercussae voces imaginem referunt.

[1Kb] 539. Inter Semitam, callem et tramitem. Semita hominum est, callis vero pecorum vel ferarum est. Callis etiam dicitur via stricta, a 69 calcando ita dicta. Tramites vero transversa sunt in agris itinera, proprie ergo callis semita tenuis, callo pecorum praedurata. Semita autem quasi semis via. Semita dicta, qua potest ire unum vehiculum. Hujus [Al., cujus] duplex actus vocatur: propterea quod duo capit, vel propter euntium et venientium vehiculorum occursus.

[Col. 0064C] 540. Succipere est, de superiori aliquid cadens corporale, suscipere causam incorporaliter. Suspicere sursum aspicere, aut venerari.

541. Inter Simulare et dissimulare. Qui simulat vult videri facere quae non facit, qui dissimulat non vult videri facere quae facit.

[1Kb] 542. Inter Somnum et somnium. Somnus quo dormimus, somnium quod dormientes videmus.

543. Inter Sum et suum. Sum verbum est, suum pronomen est.

544. Inter Saevit et sevit. Saevit, irascitur; sevit satorem dicit.

[Col. 0065A] [1Kb] 545. Inter suus et sus. Suus pronomen est, sus animal est.

546. Inter Syram et suram. Syra gentis suae femina, sura pars pedis.

[1Kb] 547. Inter Sartorem et sarcinatorem. Sartorem, agrum sarrientem; sarcinatorem, vestes sarcientem.

548. Inter Similem et simulantem. Similem, talem; simulantem, talem mentientem.

549. Inter Strenuum et externum. Strenuum, fortem; externum, extraneum dicimus.

[10Kb] 550. Inter Statum et staturam. Statum, quaestionem vel scenicam vestem; staturam, quantitatem cujusque rei.

70 [1Kb] 551. Inter Scripturam et lectionem. Lectio in opere est, scriptura in affectu, vel pictura.



De littera T.
[Col. 0065B]

[1Kb] 552. Inter Terram, et tellurem, et humum. Terra squalida est et inculta, tellus fructifera; humus autem, inferior, et deorsum, et humida [Al. add. tellus]. Unde et humati, sepulti. Generaliter autem ubique terra est, non ubique humus. Et in parietibus terra est, hoc est in lateribus, et non est humus. Humus autem terra humida est, et ab humore vocata, sicut et terra, quod naturali siccitate torreat, sicut et tellus. quod fructus [Al., fructum] ejus tollimus.

[1Kb] 553. Inter Temperantiam et temperationem sic discernitur, ut temperantia animorum sit, temperatio rerum.

[1Kb] 554. Inter Timentem et timidum. Timidus est qui semper timet, timens vero qui ad tempus formidat ex [Col. 0065C] causa. Tali intellectu distinguuntur pavidus et pavens, providus et providens, superbus et superbiens, languidus et languens, furibundus et furens, et caetera similia.

555. Inter Tremulum et trementem. Tremulus est natura, tremens tempore.

[1Kb] 556. Inter Temeritatem et audaciam. Temeritas sine consilio dicitur; audacia, post consilium.

[1Kb] 557. Inter Tum et tunc. Tum temporis est futuri; tunc, praeteriti.

558. Inter Tribuere et attribuere. Tribuimus cum aliquid donamus, attribuimus, dum ordines officiaque distribuimus.

[Col. 0066A] 559. Inter Tulit, Aabstulit, et sustulit. Tulit qui fert, abstulit qui ab alio tulit, sustulit qui sursum tulit.

560. Inter Tumidum et turgidum. Tumet corpus aegroti. Turget cadaver.

71 [1Kb] 561. Inter Testor, contestor, et obtestor. Testor saepenumero ad jusjurandum pertinet, ut Virgilius, per sidera testor; contestor autem ad judices, obtestor ad adversarios.

[1Kb] 562. Inter Terga et tergora. Terga sunt hominis, quod singulariter tergum facit; tergus vero quadrupedum est. Unde pluraliter tergora coria dicuntur.

563. Inter Tumultum et bellum. Bellum est contra hostes exortum, tumultus vero domestica appellatione concitatus. Hic et seditio nuncupatur. Nam seditio est discessio [Al., dissensio] civium. Quod enim [Col. 0066B] seorsum alii ad alios eunt, seditio dicitur. Alii putant propter dissensionem animorum seditionem vocari [Al., vocatam], quam Graeci diastasin vocant.

564. Inter Turbidum et turbulentum. Turbidum de natura est, turbulentum fit.

565. Inter Terrenum, terrestre, et terrosum. Terrenum opus dicimus, terrestre, ut maritimum, terrosum vero frumenti genus arenosum.

566. Inter Tuus et tus. Tuus pronomen est, tus vero pigmentum.

Inter Tuum et tum. Tum adverbium est, tuum pronomen.

567. Inter Tempore et tempori. Tempore, ablativo casu, tempori adverbium est.

568. Inter Tristitiam, et moestitiam. Moestitia cordis [Col. 0066C] est, tristitia vultus. Moestum ergo vel moerentem animo dicimus, tristem aspectu. Item moestitia temporis est, et fit aliquando ex aliquo accidenti dolore. Tristitia vero, vitium naturae perpetuum est.



De littera V.

[1Kb] 569. Inter Vetus et antiquum. Vetus annis enumeratur, antiquum saeculis.

72 570. Inter Virtutem et fortitudinem. Virtus in animi vigore et habitu est, cujus pars est fortitudo mentis. Quae ex quatuor virtutibus una est, licet et corporis robur fortitudo vocetur.

[1Kb] 571. Inter Vecordem et vesamum. Vecors mali cordis, sicut vesanus non probe [Al. proprie] sanus.

[Col. 0067A] [1Kb] 572. Inter Velocitatem et celeritatem. Velocitas pedum est, celeritas animorum.

573. Inter Vastitatem et vastitudinem. Vastitas corporis est; vastitudo, solitudo.

[1Kb] 574. Inter Voluptatem et voluntatem. Voluntas est desiderium nondum adeptae rei, voluptas vero rei adeptae delectatio, vel bonae, vel malae.

[1Kb] 575. Inter Verbera et flagella. Verbera quodlibet genus flagellorum est, nam flagella proprie virgarum sunt, et dicta eo quod flatu agitentur et sonent.

576. Inter Valetudinem et infirmitatem. Valetudo prospera esse potest et adversa, infirmitas semper infesta est.

[1Kb] 577. Inter Vulnus et ulcus. Vulnus ad animum refertur, ulcus ad corporis injuriam. Item vulnus corporis recens plaga, ulcus vero inveteratum vulnus.

[Col. 0067B] [1Kb] 578. Inter Verbum et Sermonem. Verbum unius pars orationis est, juxta grammaticos. Nam sermo plurimorum verborum oratio est. Sermo autem a serendo dictus, quod nos cum praepositione dicimus a disserendo. Hinc et sermo sancti Hilarii et Augustini dicitur, id est dissertio Hilarii et Augustini.

579. Inter Ultra et citra. Ultra illuc vel amplius, citra huc ad nos, intra nos.

73 [1Kb] 580. Inter Ulcisci et vindicare. Ulciscimur injuriam factam; vindicamus, ne fiat.

[1Kb] 581. Inter Videre, aspicere, et intueri. Videmus natura, aspicimus voluntate, intuemur cura.

582. Inter Veneunt et vendunt. Vendunt qui venundant, veneunt qui venduntur.

583. Inter Volo, et opto, et cupio. Volo minus est [Col. 0067C] quam opto, Opto minus est quam cupio.

584. Inter Unum et unicum. Unus, ex multis; unicus, solus est. Solus itaque unus numeratur, unicus intra numerum finitur.

585. Inter Unum et solum. Unus ad numerum pertinet, solus e multis intelligitur.

[1Kb] 586. Inter Uter et utrum. Si enim dicimus: Utrum vis, eligere significat, aut hoc, aut illud. Uter autem accipitur pro personis, sicut, verbi [Col. 0068A] gratia: Uter vult, veniat ad me, id est, qui vult de duobus.

[1Kb] 587. Inter Urbem et civitatem ita distinguit Cicero, ut urbem moenia civitatis significent, civitas incolas urbis. Nam ad Dolabellam sic scripsit: Liberasti urbem a periculo, civitatem a metu. Urbem autem ab urbo, quem aratrum vel sulcum veteres dicebant, aut ab orbe dictam putant, cujus in se imaginem respublica contineret. Porro oppidum ad habitantes pertinet, civitas ad leges, urbs ad utrumque.

[1Kb] 588. Inter Virum et hominem. Vir mas est, non femina; Homo mas est, et femina. Femina autem naturale nomen est, generale mulier, speciale virgo, vel nupta, vel quae etiam aetatis nomina accedunt.

74 [1Kb] 589. Inter Vultum et faciem. Facies est naturalis [Col. 0068B] oris habitus immutabilis, vultus vero pro rerum ac temporum qualitate varius et mutabilis [Al., commutabilis], et secundum affectionem animi modo laetus, modo tristis. Unde et vultuosi dicuntur qui vultum saepe commutant. Itaque Lucilius haec quasi distinguens ait: Quae facies, qui vultus viro. Dicimus autem et vultum coeli et vultum maris, quia et mare saepe in varios motus ventorum flatibus mutatur, et coeli vultus ex luce in tenebras, et ex sereno in nubilum commutatur, sicut et hominum cum mentibus vultus.

590. Inter Virginem et viraginem. Virgo est quae virum nescit, virago autem quae virum agit, hoc est opera virilia facit. Non autem solum virgines viragines, sed et corruptae mulieres, quae virilia faciunt, [Col. 0068C] viragines recte dicuntur.

[1Kb] 591. Inter Vivum et viventem. Vivum de victuro dicimus; viventem, de morituro.

[1Kb] 592. Inter Ve et que. Ve distinguit, que conjungit.

593. Inter Vae et ve. Ve sine a conjunctio conjunctiva est. Vae cum a, interjectio dolentis est.

594. Inter Vocem et Sonum. Vox est hominis, sonus crepidinis.

[1Kb] 595. Inter Uvidum et humidum. Humidum est, [Col. 0069A] quod extrinsecus habet aliquid humoris, uvidum vero quod intrinsecus; unde et uvae dictae.

[1Kb] 596. Inter Valles et convalles. Valles sunt depressa loca [Al., colla] camporum, convalles, montium intervalla.

[1Kb] 597. Inter Undam et aquam. Unda semper in motu est, aqua vero stativa. Porro imbres nubium sunt, latices fontium. Nam latex proprie liquor fontis, et dictus quod in venis terrae lateat.

[1Kb] 598. Inter Vicum, et Viam, et plateam. Vici dicuntur ipsae 75 habitationes in urbibus; viae autem, spatia angusta quae inter vicos sunt, quarum perpetuas et latiores plateas vocamus. Nam plata juxta proprietatem linguae Graecae a latitudine nomen accepit.

599. Inter Viridia et virentia. Viridia sunt ligna; [Col. 0069B] virentia sunt campi, vel prata [Al., prati].

600. Inter Visus et visos. Visos, participia dicta; Visus, nomina appellativa.

601. Inter Virum et virus. Virum, hominem; virus, venenum dicit.

602. Inter Vivit et bibit. Vivit de vita, bibit de potione.

603. Inter Vinctum et victum. Vinctus, vinculatus; victus, superatus.

604. Inter Vis et bis. Vis, quae ad voluntatem pertinet; bis, duabus vicibus.

[Col. 0070A] 605. Inter Ullam et ollam. Ullam, aliquam: ollam, vas.

606. Inter Vallum et murum. Non quod murus etiam vallum. Nam utique quod vallum murus est.

[1Kb] 607. Inter Vagire, mugire, et caetera. Infans vagit, bos mugit, equus hinnit, asinus ragit vel rudit, leo rugit, elephas barrit, sus grunnit, ovis balat, serpens sibilat, rana coaxat, corvus crocitat, grus arsat, milvus jugit, canis baubat, vel latrat, vulpes gannit.

608. Inter Vesperescit et vesperascit. Vesperescit, id est, sero fit; vesperascit, sol ad Occasum declinat.

609. Inter Viperinum et vipereum. Viperinus, pullus; Vipereus, ad similitudinem serpentis.



De littera Z.

[1Kb] 610. Inter Zelum et invidiam. Zelus interdum et in bonam partem accipi potest, cum quis nititur ea quae [Col. 0070B] meliora sunt aemulari; invidia vero, ut dictum est, aliena felicitate torquetur, et in duplicem scinditur passionem, cum aut quod ipse est aliud esse 76 non vult, aut alium videns esse meliorem, dolet se non esse consimilem. Pulchre autem quidam Graecum versum transferens elegiaco metro, de Invidia lusit dicens:

Justius invidia nihil est, quae protinus ipsum
   Auctorem rodit, excruciatque animum.
Invidiae autem nomen dictum est a nimis intuendo felicitatem [Cicer. fortunam] alterius, ut est illud: Quisnam florem invidit meum?



LIBER SECUNDUS DE DIFFERENTIIS RERUM.
[Col. 0069]


DIFFERENTIA PRIMA.
[Col. 0069C]

77 [1Kb] 1. Inter Deum et Dominum ita quidam definierunt, ut in Dei appellatione Patrem, in Domino Filium intelligerent. Scriptura autem sacra utrumque et Deum affirmat et Dominum.

[Col. 0069D] 2. Sed tamen invicem haec vocabula discernuntur. Primum enim naturae nomen est pertinens ad amorem; secundum potestatis, congruens ad timorem. [Col. 0070C] Denique ex Dei vocabulo adverte quid diligas, ex Domini appellatione cognosce quid metuas.



II.

[2Kb] 3. Inter Trinitatem et unitatem haec distinctio est, quod unitas propter inseparabilem deitatis substantiam, [Col. 0070D] trinitas vero 78 propter personarum diversitatem vocatur. In personis enim discretio est, in Divinitate nulla distinctio. Est enim gignens, genitus et [Col. 0071A] procedens. Tria quidem nomina, sed substantia una. Sicut enim ignis, candor et color, tria quidem sunt vocabula, sed res una.

[1Kb] 4. In relatione enim personarum trinitas est, in substantia vero naturae unus Deus est: Pater scilicet, et Filius, et Spiritus sanctus. De Patre quia Deus est testatur Apostolus dicens, Unus Deus Pater, ex quo omnia; ita de Filio, quia Deus est, alibi ipse dicit: Quorum patres, et ex quibus Christus secundum carnem, qui est super omnia Deus benedictus in saecula.

[1Kb] 5. De Spiritu autem sancto, quia Deus est, idem qui et supra sic dicit: Divisiones donationum sunt, idem autem Spiritus; et divisiones operationum sunt, idem vero Deus. Ecce Pater, et Filius, et Spiritus sanctus Deus, sed non triplex deorum numerus in [Col. 0071B] hac Trinitate est credendus.

6. Scriptum est enim: Ego sum Deus, et non est alius Deus praeter me. Et illud: Audi, Israel, Dominus Deus tuus unus est. Tres ergo deos credere profanum est; trinitatem in personis non distinguere impium est.



III.

[1Kb] 7. Inter personam Patris, et Filii, et Spiritus sancti, ita secernitur. Quod pater, nec factus, nec natus est. Filius natus, non factus; Spiritus sanctus, nec factus, nec natus, sed ex Patre Filioque procedens est. Proinde Pater aeternitatem habet sine nativitate, Filius nativitatem cum aeternitate; Spiritus vero sanctus processionem sine nativitate, cum aeternitate.

8. Pater ex nullo exordium ducit, Filius ex Patre originem 79 sumit, Spiritus vere sanctus ex Patre [Col. 0071C] Filioque procedit. Haec tamen a nobis ita dicuntur de Trinitate, ut potest humana natura capere. Nam quis considerare sufficiat ipsius Trinitatis interna mysteria? Quomodo Pater, Filius, et Spiritus sanctus tres personae sunt, una natura?

9. Quomodo Pater ingenitus, Filius genitus, Spiritus sanctus nec ingenitus, nec genitus? Quomodo Filius de Patre natus est, Spiritus sanctus de Patre procedit et Filio? Quomodo Filius nascendo procedit, Spiritus autem sanctus procedendo non nascitur? Quomodo Pater nunquam sine Filio, et tamen sine Filio Pater genuit Filium?

10. Quomodo Filius nunquam sine Spiritu sancto, et tamen ait: Nisi ego abiero, Paracletus non veniet ad vos? Quomodo Filius non de se sed de Patre [Col. 0071D] est, nec tamen ei est posterior de quo est? Quomodo Spiritus sanctus de Patre procedit et Filio, nec tamen ab eis praeceditur a quibus procedit?

11. Quomodo tria unum sunt, et unum tria? Quomodo [Col. 0072A] ad se invicem relative tria sunt, et essentialiter unum sunt? Quis ista consideret? Quis ista comprehendat? Si enim humanae nativitatis Christi secreta non capimus, divinae naturae mysteria quomodo capiemus?



IV.

12. Inter substantiam et essentiam Dei hoc quidam definierunt, quod substantia est hoc quod non est ab alio, sed semper ex sese est, hoc est propria intra se virtute subsistit; essentia vero in Deo idcirco est dicta, quia semper est, nec incipiens quando, nec desinens est, sed esse semper proprium ejus est.



V.

[1Kb] 13. Inter hoc quod Filius nunc aequalis, nunc minor est Patre, ista est differentia. Primum aeternae substantiae est, alterum 80 humanae naturae. In forma enim [Col. 0072B] servi, quia factus est ex muliere, Pater major illo est; in forma autem Dei, in qua erat ante carnis assumptionem, Patri coaequalis est. Propter illud dictum est, Pater major me est; propter hoc, Ego, et Pater, unum sumus. Aequalis ergo Patri in quantum Deus est, subjectus vero in quantum homo est.



VI.

14. Quid differt inter id quod Christus nunc unigenitus, nunc primogenitus esse praedicatur? Horum primum ad Patrem pertinet, alterum ad nos. Nam secundum divinitatis excellentiam Unigenitus est a Patre juxta Evangelium, quod dicit: Et vidimus gloriam ejus, gloriam quasi Unigeniti a Patre, plenum gratiae et veritatis.

15. At vero, secundum fraternam societatem, primogenitus [Col. 0072C] universae creaturae, juxta id quod Apostolus ait: ut sit ipse primogenitus in multis fratribus. Est ergo unigenitus in substantia deitatis, primogenitus in susceptione humanitatis: primogenitus in gratia, unigenitus in natura; primogenitus, juxta Apostolum, in multis fratribus; unigenitus tantum ex Deo solus. Inde est quod Frater nuncupatur et Dominus: Frater, quia primogenitus; Dominus vero, quia unigenitus.



VII. De variorum nominum distinctione, quae Filio Dei attribuuntur.

[1Kb] 16. Jam vero differentiae vel significationes nominum quae in Dei Filio distinguuntur plurimae sunt. Sed ex his quaedam sunt naturalia ad divinitatis ejus excellentiam pertinentia, quaedam vero accidentia. [Col. 0072D] Naturalia sunt: Deus, Omnipotens, Perfectus, Filius Dei, Verbum, Principium, Virtus, Sapientia, Imago, Splendor sive Figura, Brachium.

81 [1Kb] 17. Accidentia sunt ista: Agnus, Sacerdos, [Col. 0073A] Petra, Lapis, Homo, Leo, Vitulus, Aquila, et his similia. Deus dicitur quia ex Deo genitus est, Omnipotens ab Omnipotente, Perfectus a Perfecto: Filius Dei est, quia dum hoc ipsum sit quod Pater, non tamen ipse est qui Pater.

18. Verbum est Filius Dei, quia proprie de divino ore processit, vel quia nihil in substantia naturae suae visibile vel corporeum est, vel pro eo quod Pater per eum omnia condidit sive jussit, vel quia per illum innotuit. Pater principium ex eo quod rerum omnium origo et causa sit. Dextera, propter effectum totius creaturae, quae per ipsum formata est.

19. Brachium, quia ab ipso omnia continentur. Virtus pro eo quod omnem potestatem Patris in semetipsum habeat, et omnem coeli terraeque creaturam [Col. 0073B] gubernet, contineat atque regat. Sapientia est pro eo quod ipse revelet omnia mysteria scientiae, et arcana sapientiae. Imago est propter similitudinis veritatem.

20. Species enim Patris indifferens est, habens in se indiscretam naturam, sive essentiam. Splendor appellatur, quia dum sit ipse Pater lux, ita Filius ab eo inseparabiliter quasi splendor ex luce procedit. Figura est, quia, suscipiens formam servi, operum virtutumque similitudine Patris in se imaginem atque immensam magnitudinem designavit.

21. Mediator est, quia inter hominem et Deum medius est, habens in se substantiam utriusque naturae, id est, humanae humilitatis formam, et divinitatis excellentiam. Porro, Agnus propter innocentiam, et passionem carnis appellatur. Sacerdos, quia semetipsum [Col. 0073C] Patri hostiam pro nobis obtulit. Petra, quod firmitas sit credentium, offensio et ruina incredulorum. Lapis angularis, quia Vetus et Novum Testamentum, veluti duo parietes ex adverso venientes, tanquam angulus, sibimet copulavit ac fidei unitate conjunxit.

22. Homo, quia secundum carnem ex Virgine natus est passibilis atque mortalis. Leo, propter regnum et potentiam, per quam 82 in morte Zabulum vicit. Vitulus, quia propter salutem gentium immolatus est. Aquila, pro eo quod resurgens ad astra coeli remeavit, et ad sedem paternam unde venerat iterum rediit.



VIII.

23. Inter nativitatem Christi et nostram hoc interest, quod omnis homo ex delicti lege invenitur esse conceptus, ille autem non ex concupiscentia carnis, vel [Col. 0074A] ex virilu coitu, sed de Spiritu sancto natus est. Naturam quippe traxit originis, non culpam praevaricationis. Corpus ex Virgine sumpsit, virginitatem maternae carnis non abstulit. Item, nos ex una generatione subsistimus; ille autem ex duabus, divinitatis et humanitatis.

[2Kb] 24. Ex prima nativitatem sumpsit, ex altera creationem. Natus enim divina generatione, factus humana. Primum fuit sine tempore, secundum in plenitudine temporis. Nos ex duabus subsistimus substantiis, corporis, videlicet, atque animae; ille vero ex tribus: verbi, corporis, et animae. Inde est quod perfectus praedicatur Deus et homo, habens in se geminam substantiam, et divinitatis suae, et humanitatis nostrae.



IX.

[Col. 0074B] 25. Item hoc distat inter mortem Christi et nostram. Nos enim in mortem pro merito praevaricationis incurrimus, ille autem 83 sponte mortem pro nostra salute suscepit secundum quod ipse testatur dicens: Potestatem habeo ponendi animam meam, et nemo eam tollit a me, sed ego pono eam.



X.

26. Inter resurrectionem Christi et nostram sic discrepat: quod nobis resurrectionis tempus usque in finem saeculi differtur, illius vero die tertio celebratur; ille nullius eguit ut resurgeret, nos illo miserante resurgimus.



XI.

[1Kb] 27. Inter creationem mundi et formationem ejus haec est differentia, quod originaliter secundum materiae [Col. 0074C] substantiam simul cuncta creata sunt, juxta illud quod dicitur: Qui vivit in aeternum creavit omnia simul.

28. At vero secundum distinctionem specierum per sex dierum alternationem formata sunt. Totius enim creaturae origo simul exstitit, species tamen et forma per temporum incrementa processerunt.

29. Nam primum materia facta coeli et terrae confusa atque informis, quam Graeci chaos appellant. De qua postmodum singillatim per species varias formasque proprias prodierunt. De qua materia Scriptura loquitur: Qui fecisti mundum de materia informi. Quae ob hoc informis, quia adhuc confusa erat atque obscura, et necdum per visibiles species, variasque formas discreta.

30. Sed materia facta est de nihilo. Mundi autem species de informi materia. Proinde duas res ante omnem diem et tempus condidit Deus omnipotens: [Col. 0075A] angelicam, videlicet, creaturam, et informem materiam; quae quidem dum sit ex nihilo facta, praecessit tamen res ex se factas non aeternitate, sed sola origine, sicut sonus cantum.

31. Nam qui vivit in aeternum, creavit omnia simul. Itaque non omnia ex nihilo condidit. Deus, sed quaedam ex aliquo, 84 quaedam autem ex nihilo. De nihilo mundum, angelum et animas; ex aliquo hominem et caeteras mundi creaturas.



XII. De duplici paradiso.

32. Unus est terrenus, ubi primorum hominum corporaliter vita exstitit, alter coelestis, ubi animae beatorum, statim ut a corpore exeunt, transferuntur, atque, digna felicitate laetantes, exspectant receptionem [Col. 0075B] corporum suorum. De hoc paradiso Dominus ad latronem dixit: Hodie mecum eris in paradiso. Originaliter autem primi hominis culpa nos de paradiso expulit, et in hanc exsilii peregrinationem dejecit.

33. Inde est quod praevaricationis suae reatu astringimur. Unde et merito sententiae debito poenam paternae praevaricationis exsolvimus. Nam ita primus homo est conditus, ut per augmentum aetatum sine media morte de vita corporalis paradisi commutaretur ad vitam paradisi coelestis.

34. Sed quia hoc bono contentus esse noluit, protinus suae conditionis merito caruit, mortemque geminam animae et corporis invenit. Ignorantiam veri et vetustatem obtinuit, atque in omnem progeniem peccati sui praevaricationem transmisit, non tantum [Col. 0075C] in hos qui proprio delinquunt arbitrio, sed etiam in illos qui nondum implicari valent actuali peccato.

[1Kb] 35. Inde est quod parvulis lavacri gratia conceditur. Quia etsi non est illis peccatum proprii operis, inest tamen originaliter noxa paternae praevaricationis. Unde et propheta David ex semetipso humanum genus deplorans conqueritur dicens: Ecce in iniquitatibus conceptus sum, et in peccatis peperit me mater mea.



XIII. De rerum gradibus.

[1Kb] 36. Gradus vel differentiae rerum sex sunt. Id est, non viventia, 85 viventia, irrationabilia, rationabilia, mortalia, immortalia; novissimus DEUS, qui est super omnia benedictus in saecula. Primus gradus est eorum quae non crescunt, vita motuque carent, qualis est [Col. 0075D] in lapidibus.

37. Secundus gradus, in iis quae crescunt, vitam motumque sine sensu habent, qualis est in herbis, vel in arboribus, quibus si minime vita insensibilis, [Col. 0076A] motusque inesset, nec germinare utique, neque crescere possent; atque ista quae vitam sine sensu habent lapidibus praeponuntur et terrae.

38. Tertius gradus est in iis quae non solum crescunt et vivunt, sed etiam sentiunt, at non intelligunt, qualis est in pecoribus. Quartus gradus est in iis quae crescunt, vivunt, sentiunt, et intelligunt, sed tamen mortalia, ut animalia sunt, qualis est in hominibus.

[1Kb] 39. Quintus est in iis quae sentiunt, et intelligunt, et immortalia sunt, qualis est in angelis. Sextus, id quod immutabile et infinitum, et simplex est, a quo omnis haec natura inspiratur, movetur, gubernatur, et regitur, quod est Deus.

[1Kb] 40. Sed haec quidem omnia, sicut gradibus crescunt, ita sibi qualitate naturae praecellunt. Nam arbor [Col. 0076B] praefertur lapidi, et pecus arbori, et homo pecori, angelus homini, et Deus praeponitur angelis.



XIV.

41. Inter angelos, daemones, et homines hanc differentiam veteres scripserunt, quod angeli sint spiritualis substantia, ante omnem creaturam creati, natura mutabiles conditi, sed contemplatione Dei immutabiles facti, animo impassibiles, mente rationales, tempore aeterni, beatitudine perpetui, felicitate securi, futuri praescii, jussi mundum regunt, missi corpora ex excellenti aere sumunt, in coelestibus commorantur.

86 42. Daemones sunt impuri spiritus, subtiles et vagi, animo passibiles, mente rationabiles, corpore aerei, tempore aeterni, humanitatis inimici, nocendi [Col. 0076C] cupidi, superbia tumidi, fallacia callidi, semper in fraude novi. Commovent sensus, fingunt affectus, vitam turbant, somnos inquietant, morbos inferunt, mentes terrent, membra distorquent, sortes regunt, praestigiis oracula fingunt, cupidinem amoris illiciunt, ardorem cupiditatis infundunt, in consecratis imaginibus delitescunt; invocati adsunt, veris similia metiuntur, mutantur in diversis figuris, interdum in angelorum imaginibus transformantur. Hi quondam a sede coelesti ob superbiam lapsi, nunc in aere commorantur.

[1Kb] 43. Homines sunt ratione capaces, intellectu sapientes, ore loquaces, natura magis quam doctrina valentes, statu rigidi, vultu erecti, figura universi similes, et inter se dissimiles singuli, animo [Col. 0076D] immortales, sensu imbecilli, corpore fragiles, mente leves, diversi moribus, impares erroribus, ad studia inertes, proni ad voluptates, cassi labore, divitiis caduci, sollicitudine anxii, singillatim mortales, [Col. 0077A] prole mutabiles, vita queruli, tempore celeres, tardi ad sapientiam, veloces ad mortem, de praeteritis nudi, de praesentibus exigui, de futuris incerti; concipiuntur in iniquitate, in peccato nascuntur, in labore vivunt, in dolore moriuntur; denuo alii ad gloriam, alii ad poenam de favilla surgentes debitum solvunt.



XV. Inter praevaricationem angelicam et humanam.

44. Quae sit discretio praevaricationis angelicae et humanae naturae, cur ista redimitur, illa sine fine damnatur? Praevaricatores quippe angeli ideo veniam non habent, eo quod fragilitatis carnalis nulla graventur infirmitate. Homines autem post peccatum idcirco ad veniam reverti possunt, propterea quod [Col. 0077B] pondus infirmitatis ex lutea traxerunt materia.

87 [1Kb] 45. Probat Psalmista quod propter carnis conditionem reditus eis pateat ad salutem; sic enim dicit: Ipse scit figmentum nostrum. Memento, Domine, quod terra sumus. Et iterum: Memorare quae mea substantia. At vero diabolus, vel maligni spiritus, nec possunt habere veniam, nec merentur, sicut scriptum est de eodem apostata, cujus cor, quasi lapis, indurabitur, scilicet, ut poenitentiae compunctione non emolliatur.



XVI.

[1Kb] 46. Inter hominem et pecus ista est discretio. Homo est animal ex corpore animaque vivente compositum, atque spirituali compactione formatum, subsistens ratione, liberique arbitrii voluntate, vitiorum [Col. 0077C] capax, atque virtutum; at contra pecus est animal irrationale, mortale, motu carnis et sanguinis animatum; unde et anima eorum post mortem simul cum carne dissolvitur. (Adde et aliud, per quod ab eis distinguitur. Illa prona sunt, et ad terram vergentia; nobis naturaliter vultus in coelum erectus est; illis otium et opulentia; nobis ratio et sermo concessus est, per quae intelligere et Deum confiteri possimus.)



XVII. Inter humani corporis membra.

[1Kb] 47. Rationem autem humani corporis singulorumque membrorum differentiam Lactantius, sive plerique auctorum, ita definierunt, dicentes: Homo dictus est ab humo. Hic ex diversis subsistit substantiis, ex mortali et immortali. Corpus autem ejus ex ossibus [Col. 0077D] et carnibus constat, dividiturque in quatuor elementa.

48. Habet enim in se aliquid ignis, aeris, aquae et terrae. Ratio autem terrae in carne est: humoris in sanguine, aeris in spiritu, ignis in calore vitali. Siquidem quadripartita humani corporis 88 ratio quatuor elementorum designat speciem. Caput namque ad coelum refertur, in quo sunt duo oculi, quasi duo luminaria solis et lunae.

[Col. 0078A] 49. Pectus aeri conjungitur, quia sic inde emittitur spiraminis flatus, sicut ex aere ventorum spiritus. Venter autem mari assimilatur, propter collectionem omnium humorum, quasi congregationem aquarum. Vestigia postremo terrae comparantur, eo quod sunt ultima membrorum arida, sive sicca, sicut et terra. Jam vero in capitis arce mens collocata est, tanquam in coelo Deus, ut ab alto speculetur omnia, atque regat.

50. Factus est autem homo ad contemplationem coeli rigidus, et erectus, non sicut pecora in humum prona, atque vergentia; in cujus summitate caput est collocatum, datumque illi hoc nomen, quod hinc capiant initium sensus et nervi. Capilli autem capitis, vel ad speciem sunt decoris, vel ad arcendam [Col. 0078B] frigoris injuriam, sive caloris.

51. In capite autem, ut ait sanctus Augustinus, Tres tanquam ventriculi cerebri constituti sunt: unus anterior ad faciem, a quo sensus omnis; alter posterior ad servicem, a quo motus omnis; tertius inter utrumque, in quo memoria vigere demonstratur, ne cum sensum sequitur motus, non connectat homo quod faciendum est, si fuerit oblitus quod fecit.

[1Kb] 52. Facies dicta est, eo quod notitiam faciat hominis. Inter faciem autem et vultum haec est differentia, quod facies naturalis et-certus oris habitus est; vultus vero varius et secundum affectionem animi modo laetus, modo tristis. Unde et vultuosi dicuntur qui vultum saepe commutant.

53. Jam vero barbae ratio quantam vultus confert [Col. 0078C] decentiam? Barba est decoris signum, virilitatis indicium, quae et juventutem significat, et sexus naturam distinguit. Oculi autem in facie concavis foraminibus inclusi sunt, a quo foratu frons nominata est. Iidem quoque oculi gemmarum habentes similitudinem membranis perlucentibus conteguntur. Per quas membranas, quasi per vitrum, vel speculum refulgentes, mens ea quae foris sunt transpicit.

89 54. In medio autem horum orbium scintillae luminum conclusae tenentur, quas pupillas vocamus, quibus cernendi gratia continetur; et ut oculi munitiores essent ab injuria, eos Opifex summus tegminibus occuluit. Unde et oculos esse dictos, quasi occultatos (id est, undique munitos) quibus adhibitae sunt palpebrae a palpitando dictae. Quia concurrentes invicem oculorum [Col. 0078D] obtutum reficiunt, pilis in ordine astantibus ad munitionem eorum.

55. Supercilia quoque pilis brevibus adornata sunt, quasi quibusdam aggeribus oculis praebentes custodiam, ne quid superne incidat. Aurium inde dictum nomen est, a vocibus hauriendis. Per immutationem enim litterae aures veluti audes, sunt nominatae. Per has enim sonum vocemque, quasi [Col. 0079A] per cochleam descendere. Quod aer ictus in circulum orbemque moveatur.

56. Genae, a genibus dictae. Quia complicatum in utero gigni formarique hominem aiunt, ita ut genua sursum sint, quibus oculi formentur, ut cavi ac reconditi fiant. Ideoque et qui alicujus lacrymas elicere cupiunt, genua tangunt, ac per ea deprecantur, quod in utero formaverint oculos, atque enutrierint. Ipse genarum tumor instar collium leniter exsurgens ab omni parte contra imminentes ictus, oculos efficit tutos.

[1Kb] 57. Nares dictae, quod per eas aer, vel spiritus nare non desinit. In his enim tria sunt officia: unum ducendi spiritus, alterum capiendi odoris, tertium purgamenta cerebri defluendi. Os dictum est, quasi [Col. 0079B] corporis ostium. Cujus species in duobus constat officiis: sumendi victum, et loquendi lingua.

[1Kb] 58. Labia a lambendo nominata. Quod autem superius est labium dicimus; quod inferius, labrum. Linguae nomen a ligando cibo impositum. Haec interpres animae vocem motibus suis in verba distinguit, vel illisione palati, ac dentium, vel compressione labiorum.

59. Dentes dicti, quasi cibos dividentes. Siquidem escam incidunt et comminuunt, opportunius gutturi et stomacho tradunt. Horum priores, qui cibum praecidunt, adversi dentes dicuntur; molares intimi, qui cibos subigunt; canini, qui vigesimo aetatis anno existunt.

90 60. Gingivae a gignendis dentibus nominatae, quae magnam pulchritudinem ori conferunt, dum nuditatem dentium tegunt. Fauces sunt angustae fistulae, [Col. 0079C] quasi foces, per quas vocalis spiritus ab intimo pectore exiliens sonum vocis emittit.

61. Mandibulae maxillarum partes sunt quibus mandimus. Dicta autem maxilla per diminutionem, sicut paxillus a palo. Collum ad instar columnae vocatum. Est enim rigidum et rotundum. Duae sunt in eo fistulae: una ciborum, altera aeris. Harum superior rumen vocatur, qua cibus et potio devoratur; unde bestiae quae cibum revocant ac remandunt ruminare dicuntur: altera inferior vocatur gurgulio ex ossibus compacta, et cohaerentibus et flexuosis; haec a naribus ad pulmonem patens ob transmeantem spiritum. Cujus operculum sublinguium dicitur, quasi parva lingua, quae foramen ejus recludit et aperit, ne per partes juncta fistula impetu veniens, violenter [Col. 0079D] aer interna corrumpat.

62. Manus dictae eo quod munus sint omni corpori, et quod ab ipsis mandimus. Palma manus est dispansis digitis, sicut et arbor dispansis ramis. Item, sicut contractis digitis, pugnus.

63. Digitorum quoque numerus perfectus est, et ordo decentissimus. Ex his primus rector omnium et moderator pollex vocatur, eo quod plurimum inter caeteros polleat, id est praevaleat. Secundus index et salutaris vocatur, quia eo fere ostendimus et salutamus. Tertius medius vel impudicus, quartus medicus, [Col. 0080A] quod eo tritum collyrium a medicis colligitur. Quintus auricularis, quod eo aurem scalpimus.

64. Porro pectus hominis ab aspectu vocatum. In mutis enim animantibus ad terram oppressum est, atque ab aspectu remotum; hominis autem aspectui patens et erectum. Plenum enim ratione non decebat esse latens et humile.

65. Papillae sunt mammarum capitula. Mammae autem tumores pectoris leviter exsurgentes: haec sunt feminis ad alendum fetum datae, maribus ad solum decus, ne informe pectus esse videretur. Neque enim decebat in feminis alibi esse, quam ut animal intelligens ex corde alimoniam sumeret.

66. Porro umbilicus est nota impressa quae medium ventrem designat. Ad hoc factus, ut per eum [Col. 0080B] fetus dum est in utero nutriatur. Splenis autem et jecoris viscera quasi ex conturbato sanguine 91 videntur esse concreta. Juxta eos autem qui de physicis disputant, voluptatem venereae concupiscentiae consistere dicunt in jecore, affectum autem iracundiae in felle, pavoris in corde, in splene laetitiae. In pulmonibus vero aerem contineri, qui a corde per venas quas arterias vocant, diffunditur, ut paulatim inspirandi et respirandi tractu totum animet corpus.

67. In jecore ignis habet sedem, qui velut subvolare ostenditur in excelsum cerebri locum, tanquam in coelum corporis nostri. Unde et radii emicunt oculorum, et de cujus medio, velut centro quodam, quaedam non solum ad oculos, sed caeteros sensus tenues fistulae deducuntur. Siquidem in eo volunt esse [Col. 0080C] officium voluptatis, et decoctionis ciborum complexu, et calefactu suo in sanguinem mutandorum.

68. Intestinorum autem ratio: idcirco longis anfractibus in circulorum ordinata sunt modum, ut susceptos cibos paulatim egerant, et ex ipsis ea quae intrinsecus sunt, humorem sensim suscipiant. Alvus dictus eo quod in eum, quasi in alveum, omnis humor cibo permistus defluat ac recurrat, et inenarrabili modo ciborum succo universum corpus, quasi e latere valles vicinas irrigando adimpleat.

69. Porro alvus venter, et uterus differunt. Venter enim est qui apparet extrinsecus, pertinetque a pectore ad inguen. Alvus est interior pars, qua cibus recipi et purgari solet. Uterum solae mulieres habent in quo concipiunt. Confundunt tamen haec auctores, [Col. 0080D] et uterum pro utriusque sexus ventre ponunt.

70. Genitalia autem, sicut ipsum nomen docet, a gignendo dicta. Natium caro conglobata sedendi officio facta est, ne, premente corporis mole, ossibus cederet. Femina sunt femorum partes, quibus in equitando tergis equorum adhaeremus. Unde et praeliatores feminibus equos admisisse dicuntur.

71. Genua a genis dicta, eo quod in utero cohaereant, et cognata sint oculis. Unde Ennius, genua comprimit arta gena. Tibiae dictae sunt quasi tubae. Plantae vero a planitie nuncupatae, quia non rotundae, ut in [Col. 0081A] quadrupedibus, ne stare non possit homo, sed planae et longiores formatae sunt, ut stabile corpus efficerent. Calces autem a callo pedum sic nominatae sunt.

72. Pedum digiti et decorem et usum ferunt. Nam currere 92 non possemus, nisi digitis in humum pressis soloque nitentibus impetum saltumque capiamus. Reliqua ossa corporis, velut columnae quaedam, quibus caro sustentatur, inserta sunt, et nervorum vinculis colligata, ut aptissimo motu flectantur. Haec Lactantius caeterique de ratione corporis scripserunt.



XVIII.

[1Kb] 73. Inter virum et hominem quidam distinxerunt hoc interesse, quod vir utraque scientia praeditus eloquentiam cum sapientia retinet: Homo loquacitate tantum naturae bestiis praepollet. Virum autem [Col. 0081B] dixerunt , id est a virtute. Virtus autem apud veteres scientia rerum omnium nuncupatur. Nos autem unum eumdemque et virum, et hominem nuncupamus. Juxta quod et de Christo legitur, qui tam vir in sanctis Scripturis quam et etiam homo vocatur.



XIX.

74. Inter infantiam et pueritiam, et reliquas aetates, sapientes ita definierunt. Prima hominis aetas infantia, secunda pueritia, tertia adolescentia, quarta juventus, quinta senectus, sexta senium. Duae primae aetates singulis annorum terminantur hebdomadibus, propter simplicem vitam. Nam infantia septimo anno finitur, quartodecimo pueritia, dehinc sequens adolescentia duabus constat hebdomadibus propter intellectum [Col. 0081C] et actionem. Quae duae nondum erant in pueris, et porrigitur haec aetas a quinto decimo anno usque ad XXVIII.

75. Post haec succedens juventus tribus hebdomadibus permanet, propter tria illa, intellectum et actionem, corporisque virtutem. Ista aetas a XXVIII anno exoritur, et quagragesimo nono consummatur, quando et in feminis partus deficit.

76. Porro senectus quatuor hebdomadibus completur propter accedentem illis tribus animi et corporis gravitatem. Incipit enim haec aetas a quinquagesimo anno, et septuagesimo septimo terminatur. Ultima vero senium nullo certo annorum tempore definitur, sed solo naturae fine concluditur.



XX.

[Col. 0081D] 93 77. Inter senectutem et senium hoc differt, quod senectus vergens aetas a juventute in senium, nondum tamen decrepita; senium vero est fessa atque extrema aetas, et vitam ultimam anhelans.



XXI
[Col. 0082A]

[1Kb] 78. Inter infantem et puerum quidam ex sapientibus distinxerunt. Infans, inquiunt, dicitur, qui nondum fari potest. Puer autem a puritate vocatus quasi purus, sive quia nondum lanuginem floremque genarum inducunt.

[1Kb] 79. Puella autem a parvitate vocata, quasi pulla. Unde pupillos et pupillas non pro conditione, sed pro aetate puerili vocamus. Puer olim et masculus et femina appellabatur, sicut infans. Hinc consuetudo communis puerperam vocat. Proprie autem puerperas dici quae primum enixae sunt pueros, eo quod puellae admodum pariant.

80. Egressi pueritiam masculi, puberes appellantur, quia jam gignendi potestatem sumunt; feminae vero virgines [Col. 0082B] vel viragines dicuntur. Dicta autem virago, vel quod a viro sumpta sit, vel quod sit masculini vigoris. Simul pubertatem egressi, adolescentes appellantur. Adolescentes autem dicti ab adolescendo atque crescendo. Unde et quidam, de agricultura loquens, maturescentem fructum adolescentem vocavit.

[1Kb] 81. Post adolescentiam quoque juvenes fiunt. Juvenes autem dicti, quod juvare posse incipiunt, ut bobus juvencus dicitur, cum a vitulo discedit.

[1Kb] 82. Jam vero mediae aetatis proprie dicuntur vir et mulier. 94 Vir itaque nuncupatus, ut ait Lactantius, quia major in eo vis sit quam in feminis, et hinc virtus nomen accipit. Item mulier a mollitie dicta, immutata et detracta littera, quasi mollier.

83. Sed ideo viris plus roboris datum est, ut facilius [Col. 0082C] ad patientiam conjugalem feminae cogerentur. Mulier autem non pro corruptela integritatis, sed pro sola maturitate aetatis mulier nominatur; sicut et vir pro sola virilitate, etiamsi ab opere femineae admixtionis habeatur immunis.

84. Extremae jam aetatis, senes et anus vocantur. Senes autem quidam dictos putant, eo quod se nesciunt, et per nimiam aetatem delirent atque desipiant. Unde et Plato: In pueris crescit sensus, in juvenibus viget, in senibus minuitur. Anus autem ex multis annis dicta est, quasi annosa.



XXII.

[1Kb] 85. Inter rationabile et rationale hoc interesse sapiens quidam dixit: Rationale est quod rationis utitur intellectu, ut homo; rationabile vero quod ratione [Col. 0082D] dictum vel factum est.



XXIII.

86. Inter mentem et rationem hoc differt. Mens est pars animae praestantior, a qua procedit intelligentia. [Col. 0083A] Ratio vero est motus quidam animi visum mentis acuens, veraque a falsis distinguens.



XXIV.

87. Inter memoriam, mentem, et cogitationem, talis distinctio est, quod memoria praeterita retinet, mens futura praevidet, cogitatio praesentia complectitur.



XXV.

88. Inter sensum et memoriam hoc interest. Sensus, rei cujusque adinventio; memoria, rei inventae recordatio: ille excogitat et reperit, haec reperta custodit.



XXVI.

95 [1Kb] 89. Inter intelligibilia et sensibilia taliter veteres discreverunt: intelligibilia esse quae mente animoque percipiuntur; sensibilia autem, quae visu tactuque corporeo sentiuntur.

[Col. 0083B] 90. Sunt autem sensus corporei quinque: visus, auditus, odoratus, gustus, tactus. Visui subjacet habitus, et color, seu magnitudo mensurae. Auditui voces et sonus, odoratui odorum fragrantia, vel quae aliter se habent, gustui sapor amarus seu dulcis, tactui calida vel frigida, aspera vel mollia, seu lenia.

91. Hi autem quinque sensus ex partibus elementorum sunt, sed non ex omnibus elementis quatuor, sed ex aere terraque gignuntur. Ex aere quidem visus, odoratus, auditus; ex terra tactus saporque nascitur.



XXVII.

92. Inter animam et corpus ita secernitur: anima est substantia incorporea, intellectualis, rationalis, invisibilis, atque mobilis, et immortalis, habens ignotam originem, nihil tamen in natura sua mixtum [Col. 0083C] concretum, vel terrenum, nihil humidum, nihil flabile, vel igneum; at contra corpus est substantia visibilis, atque mobilis, mortalis, habens semen ex vitio, et ex terrena faece materiam. Sed anima, quia spiritualis creatura est, initium novit, finem habere non novit. Sicut enim angeli, ita et animae sunt. Habent enim initium, finem nullum. Corpus autem, quia ex quatuor elementis contat, ignis, aeris, aquae, et terrae, dum fuerit excedente anima resolutum, redit rursus unde fuerat ortum. Inde et partim mortales, partim immortales sumus. Animae enim naturam communem habemus cum angelis, carnem vero cum pecoribus.



XXVIII.

93. Inter carnem et corpus quidam sapiens distinxit [Col. 0083D] dicens: Caro est quae proprie sanguine, nervis, ossibusque distinguitur; corpus vero, quanquam et caro dicatur, interdum tamen et aereum 96 nominatur, quod tactui visuique non subjaceat, et plerumque est visibile atque tangibile. Paries corpus est, sed non caro; lapis corpus est, sed non caro. Sic et Apostolus corpora coelestia appellat, et corpora terrestria. Coeleste corppus solis, lunae et stellarum, terrestre ignis, aeris, aquae, terrae, et reliquorum, quae absque anima iis censentur elementis.



XXIX.
[Col. 0084A]

[1Kb] 94. Inter animum et animam Lactantius distinguere philosophos quosdam ita existimat: »Quidam, inquit, aiunt aliud esse animam qua vivimus; aliud animum quo sentimus et sapimus, quia, valente in corpore anima, nonnunquam animus perit, sicut accidere dementibus solet.

95. Addunt quoque animam morte sopiri, animum somno. Ob hoc inde putant esse divisum, eo quod actionis officio separentur. Qui vero utrumque indifferenter accipiunt, veracius argumentantur: Quod nec vivere sine sensu possumus, nec sentire sine vita.

96. Idcirco nequaquam posse esse divisum quod a se minime separatur. Sed idem unum, et vivendi habere vigorem, et sentiendi perfrui ratione; [Col. 0084B] et dum sunt utraque unum, varia sumpsere vocabula, pro diversitate effectionum. Sicut enim spiritus pars animae est per quam imagines rerum corporalium imprimuntur, sic animus pars ejusdem animae est, quo sentitur et sapitur; sicut et mens ejusdem portio est, per quam omnis ratio intelligentiaque percipitur.

[1Kb] 97. Sicut voluntas, qua intellecta consentiuntur; sicut memoria, qua meditata rememorantur. Et haec quidem dum multiplici constant appellatione, non tamen ita dividuntur in substantia sicut in nomine, quia eadem una est anima. Quae dum contemplatur, spiritus est; dum sentit, sensus est; dum sapit, animus est, dum intelligit, mens est; dum discernit, ratio est; dum consentit, 97 voluntas est; dum recordatur, memoria est; et dum membra vegetat, [Col. 0084C] anima est et modo sapit, modo desipit, modo remotis paulisper curis, corporis sopore delinita quiescit, rursusque commota ad contemplandas rerum imagines protinus excitata recurrit.



XXX.

98. Inter animam et spiritum hoc differre doctores dixerunt, quod anima ipsa vita est hominis, praestans sensum motumque corporis: spiritus autem ipsius animae est quaedam vis et potentia rationalis, per quam lege naturae praestare videtur caeteris pecoribus. Proinde anima flatus vitae est, animalem hominem faciens; spiritus autem, vis quae carnales concupiscentias calcat, atque mortalem ad immutabilitatem vitae hominem provocat.

99. Certissime autem spiritum animam esse evangelista [Col. 0084D] testatur, quia animam quam Christus in carne suscepit spiritum nominavit. Nam cum dixisset Dominus, Potestatem habeo ponendi animam meam, hanc sine dubio tunc posuit, quando in cruce, inclinato capite, spiritum tradidit. Omnis autem anima spiritus esse potest, non tamen omnis spiritus anima. Nam ipse Deus spritus est, et tamen anima non est; angeli quoque et venti spiritus sunt, et tamen animae non sunt.

[1Kb] 100. Ipsa autem anima, quid sit, qualis sit, ubi sit, quam formam habeat, vel quam vim, nullo modo certissime [Col. 0085A] sapientes hujus mundi definierunt. Alii namque ignem animam, alii sanguinem esse dixerunt, alii incorpoream, neque habere ullam figuram. Nonnulli quoque eamdem divinae naturae esse partem impia temeritate crediderunt.

101. Nos autem eamdem non ignem, vel sanguinem, sed incorpoream dicimus, passibilem, atque mutabilem, carentem pondere, figura, sive colore. Nec dicimus animam partem, sed creaturam esse Dei, nec de substantia Dei, vel de qualibet subjacenti elementorum materia, sed ex nihilo fuisse creatam.

102. Nam, ut ait quidam, si eam Deus ex semetipso fecisset, nequaquam vitiosa, vel mutabilis, vel misera esset. Item, si ex elementis 98 esset visibilibus facta, haberet utique vel ex terra soliditatem, aut ex [Col. 0085B] aqua humorem, aut flatum ex aere, aut calorem ex igne; sed quia his omnibus caret, apparet eam inde non esse, quia cum illis nihil probatur habere commune.

103. Unde et prave a quibusdam creditur esse corporea, quae propter id ad imaginem Dei facta est ut si non immutabilis ut Deus esset, tamen incorporea ut Deus existeret. Si enim corpoream credimus animam, ergo et Deum credimus habere corporis formam, quia eadem ad suam condidit imaginem.

104. Hujus autem animae partes nonnulli veteres tres esse dixerunt: rationale, irascibile, et concupiscibile. Rationale, per quod invisibilia conspicit; irascibile, per quod impetus irae suae emendat et corrigit; concupiscibile, per quod concupiscentiam carnis spirituali virtute compescit. [Col. 0085C] Cujus domicilium quidam in pectore esse voluerunt, quidam vero in capitis arce eam habitare dixerunt, tanquam in coelo rectorem, ut a summo omnia contempletur. Alii nullum ei certum locum definierunt, sed eam per omnes artus infusam discurrere dicunt.

105. De origine ejus variae habentur opiniones: verum tamen, sine affirmandi praesumptione, quid inde Patrum disputatio senserit, referamus. Inter quos sanctissimus Fulgentius incertam de hac quaestione sic profert sententiam, cujus breviter verba ponenda sunt: »Utrum, inquit, sicut caro nascentium, sic omnes animae ex Adam venire credantur, an novae fiant, et ex parentibus minime propagentur? Quae quaestio in definiendo difficilis est, quia contrariis objectionibus destruitur.

[Col. 0085D] 106. Nam illi qui novas animas contendunt singulis corporibus dari, cum illis opponi coeperit cur anima parvuli, quae non propagatur, ut caro, cum carne originalis peccati teneatur consortio? Nunquid injustus est Deus, ut cum carne mittat animam in ignem aeternum, quae cum carne non habet commune peccatum? Hoc cum illis opponitur, omnino deficiunt. At contra illi qui asserunt animas cum ipsis corporibus propagari, possunt quidem in parvulis justum Dei judicium firmare, ut commune habeant peccatum originale, sicut communem vindicant [Col. 0086A] utriusque esse propagationem. Sed in consideratione seminum quae non concepta pereunt, et ipsi penitus obmutescunt.

99 107. Animam quippe humanam certum est in ipso conditionis suae munere percepisse. Quae necesse est ut corpus in quo hic quantulumcunque tempus vixerit, in resurrectione recipiat. Quis ergo dicat animata semina profluxisse, sive illa quae non concipiuntur, sive illa quae nocturna illusione funduntur? Quod omnis sapiens videt quam sit absurdum et a ratione omnibus modis alienum. His ergo propositionibus de origine animae partes se invicem vincunt, quia unaquaeque earum alteram propositionem destruit, et ipsa non valet astruere quod proponit.

[1Kb] 108. Ob hoc de hac quaestione cautius quaerendum [Col. 0086B] est: maxime quod a sanctis viris nihil certius definitum est, nec sanctarum Scripturarum auctoritate quidquam manifestius pronuntiatur. Illud tamen tenendum est parvulorum animas nexu peccati originalis esse astrictas, quae nisi percipiant baptismatis sacramentum, regni coelestis participes esse non possunt; sed cum carne commune habebunt peccatum, et pari judicio damnabuntur in ignem aeternum.



XXXI.

[1Kb] 109. Inter concupiscentiam carnis et spiritus hoc interest: concupiscentia carnis est motus animae turpis in effectum sordidae delectationis; concupiscentia vero spiritus, ardens intentio mentis in desideria sanctae virtutis. Ista sibi consentientes mittit ad regnum, illa ad supplicium sempiternum. Illa lex [Col. 0086C] peccati est, de primi hominis damnatione descendens, ista lex mentis est de munere Redemptoris nostri procedens. Hae autem sibi invicem pro affectu virtutum ac vitiorum, quotidiana colluctatione lethaliter adversantur.

110. Concupiscentia namque carnis primum illecebras vitiorum in cogitationibus gignit, concupiscentia vero spiritus e contrario cogitationes sanctas indesinenter opponit. Illa fabulis vanis oblectatur et verbis, ista Scripturarum meditationibus atque praeceptis; illa gaudet spectaculis rerum terrestrium; ista contemplatione 100 coelestium gaudiorum. Illa terrena gaudia quaerit, ista gemitus et suspiria trahit: illa torpore somni atque pigritia corpus relaxat, ista vigiliis et competentibus orationibus elaborat.

[Col. 0086D] 111. Illa per ingluviem illecebris ventris et desideriis gutturis aestuat, ista semetipsam jejuniis et abstinentiae cruciatibus macerat. Illa luxuriae subdita turpium perpetrationum affectus, quos intentione cogitationis agit, perfectione voluptatis explere contendit; ista castitatis et pudicitiae pulchritudinem diligit. Illa avaritiae flamma succensa appetit lucrum et fugit damna temporalium rerum; ista contemnens mundum solum sibi vindicat Christum. Illa invidia nullum sibi superiorem vel aequalem esse permittit, sed interno livore vulneris de cunctorum profectu [Col. 0087A] tabescit; ista de cunctorum virtutibus gaudet, et minores sibi per charitatem praeponit.

112. Illa, ira exaestuans, nihil aequanimiter portat, sed perturbatam mentem usque ad vocis tumultum exaltat; ista nulla exasperatione movetur, sed per tranquillitatem et mansuetudinem patienter omnia sustinet. Illa tristitia inficitur, dum quaelibet adversa persenserit; ista nullo moerore frangitur, sed etiam mala de proximis portans, ab interiore gaudio non movetur. Illa ambitione honorum, inficitur humanis laudibus, vel illecebris vanae gloriae delinitur; ista humilitatem amat, et soli Deo suo, qui inspector est mentis, placere delectat. Illa inflata superbiae fastu cor miserum elevat; ista, ne a celsitudine sua corruat, usque ad infima seipsam humiliat.

[Col. 0087B] 113. Sed quid plura? Concupiscentia carnis in omnium vitiorum multitudinem consentientes sibi praecipitat, concupiscentia vero spiritus mentem lapsam ne deficiat, spe futurae gloriae corroborat. Proinde illa, quamvis superet, nullatenus desperandum est, quia, reparato certamine, possumus de ea etiam gloriosius triumphare. Ista quamvis vincat, de victoria non est secura, quia callidus hostis, etsi devictus interdum, tamen victores ultimo vincit. Et quos prima congressione non percutit, decipere in finem contendit.

114. Hinc est etiam quod ipsa concupiscentia carnis usque in hujus vitae terminum dimicare non cessat. Sed si concupiscentia spiritus usque in finem superet, victoriae pace secura in aeternum [Col. 0087C] 101 cum suis victoribus regnat. Quando, consummato concupiscentiae aculeo, nec carni spiritus, neque caro spiritui adversabitur. Sed utraeque invicem aeternae pacis concordia copulatae, Redemptori suo sine oppugnatione in perpetuum adhaerebunt.



XXXII.

[1Kb] 115. Inter gratiae divinae infusionem et humani arbitrii voluntatem hoc interest: arbitrium est voluntas liberae potestatis, quae per se sponte, vel bona, vel mala appetere potest; gratia autem est divinae misericordiae donum gratuitum, per quod et bonae voluntatis initium et operis promeremur effectum. Nullus autem liberi arbitrii quidquam potest praevalere virtute, nisi supernae gratiae sustentetur juvamine. Divina quippe gratia praevenitur homo, ut bonus sit, nec humanum [Col. 0087D] arbitrium Dei gratiam antecedit; sed ipsa gratia Dei volentem hominem praevenit ut etiam bene velit.

[1Kb] 116. Nam pondere carnis homo sic agitur, ut ad peccandum sit facilis, et ad poenitendum piger. Habet de se unde corruat, et non habet unde consurgat, nisi, gratia Conditoris, ut erigatur manum jacenti extendat. Denique homini per Dei gratiam liberum restauratur arbitrium, quod primus homo perdiderat. [Col. 0088A] Nam ille habuit inchoandi boni liberum arbitrium, quod tamen Dei adjutorio perficeretur. Nos vero, et inchoationem liberi arbitrii, et perfectionem de Dei sumimus gratia. Quia et incipere et perficere bonum de ipso habemus, a quo et gratiae donum datum, et liberum arbitrium in nobis est restauratum.

117. Dei est ergo bonum quod agimus propter gratiam praevenientem, et subsequentem. Nostrum vero est, propter obsequentem liberi arbitrii voluntatem. Nam si Dei non esset, cur illi gratias agimus? Et si nostrum non est, quare retributionem bonorum operum 102 exspectamus? Proinde ergo in eo quod gratia praevenimur, Dei est, in eo vero quod bene operando praevenientem gratiam sequimur, nostrum est. Nemo autem Deum meritis antecedit, ut tenere eum quasi [Col. 0088B] debitorem possit. Sed miro modo aequus omnibus conditor alios praedestinando praeeligit, alios in suis moribus pravis justo judicio derelinquit. Unde verissimum est gratiae munus non ex humana virtute vel ex merito arbitrii consequi, sed solius divinae pietatis bonitate largiri.

118. Quidam enim gratissimae misericodiae ejus praevenientis dono salvantur, effecti vasa misericordiae; quidam vero reprobi habiti, ad poenam praedestinati, damnantur, effecti vasa irae. Quod exemplum de Esau et Jacob nondum natis colligitur. Qui dum essent una conceptione vel partu editi, parique nexu peccati originalis astricti, alterum tamen eorum ad se misericordiae divinae praevenientis bonitas gratuita traxit, alterum quadam justitiae [Col. 0088C] severitate odio habitum in massa perditionis relictum damnavit. Sicut per prophetam idem Deus loquitur dicens: Jacob dilexi, Esau autem odio habui.

119. Unde consequens est nullis praevenientibus meritis conferri gratiam, sed sola vocatione divina. Neque quemquam salvari sive damnari, eligi vel reprobari, nisi ex proposito praedestinantis Dei, qui justus est in reprobatis, misericors in electis. Universae enim viae Domini misericordia et veritas.

[1Kb] 120. Ante gratiae enim donum liberum quidem est in homine arbitrium, sed non bonum, quia sine gratiae adjutorio manet infirmum. Nam sicut oculus videre non valet, si caret officio luminis, ita humanae voluntatis arbitrium nihil valet, si luminis gratia indigeat; illud utique quod illuminat omnem hominem [Col. 0088D] venientem in hunc mundum. Liberum autem arbitrium ad omne malum promptum est per semetipsum, ad bonum vero nequaquam nisi per gratiae donum: et eadem praestat homini et bona velle et facere, mala praeterita flere, tam a cogitatione quam ab opere delicta praesentia cavere, quod etiam Apostolus manifestius scribit dicens: Non sumus sufficientes cogitare aliquid ex nobis, quasi ex nobis, sed sufficientia nostra [Col. 0089A] ex Deo est. Itaque non in omne genus hominum 103 gratiae beneficium tenditur, sed in illis tantum qui per fidem illuminantur; nec enim in cunctis gentibus fidei pervenit auditus.

121. Unde et Apostolus: Quomodo, inquit, invocabunt in quem non crediderunt? Aut quomodo credent ei quem non audierunt? Ipsius etiam gratiae donum quibuscunque datur, non aequaliter conceditur, sed ad mensuram pro merito accipientium distribuitur, juxta quod scriptum: qui reddet unicuique secundum opera sua.

122. Omne autem donum gratiae non omnibus ad integrum datur, sed singulis dona singula distribuuntur, ut scilicet, quasi membra corporis singula officia habeant, et alter indigeat altero quod [Col. 0089B] non habet alter; proinde omnia fiunt communia, dum fiunt sibimet membra invicem necessaria.



XXXIII.

123. Inter Legem et Evangelium hoc interest, quod in Lege littera est, in Evangelio gratia: illa habuit umbram, ista imaginem; illa data est propter transgressionem, ista propter justificationem; illa ignorantiae demonstrat peccatum, ista agnitum adjuvat, ut vitetur; illa flagitiis deditos increpat, ista peccantes bonitate propria liberat; illa talionem reddendum decrevit, ista etiam pro inimicis orare jussit: illa, conjugiorum indultis habenis, crescere et generare praecepit, ista continentiam suasit.

124. Illic praedicatur circumcisio sola carnis, hic lavacrum in ablutione cordis et corporis; illic Chananitidis [Col. 0089C] regnum et promissiones rerum temporalium continentur, hic vita aeterna regnumque coelorum promittitur; illic sabbati otium et requies celebratur, hic ipsa sabbati requies in Christo habetur, qui dixit: Venite ad me, omnes qui laboratis et onerati estis, et ego reficiam vos, et invenietis requiem animabus vestris. Illic esus animalium immundorum prohibetur, hic in corpore Christi, id est in sanctis suis, non admittitur quidquid per illa animalia immunda in mores hominum figurabatur.

[1Kb] 125. Illic, pecoribus immolatis, carnis et sanguinis hostiae offerebantur, hic sacrificium carnis et sanguinis Christi offertur, quod 104 per illa animalia figurabatur; illic ex carne Agni Pascha celebratur, hic Pascha nostrum immolatus est Christus, qui est verus [Col. 0089D] Agnus immaculatus. Illic Neomeniae, id est novae lunae principia celebrantur, hic nova creatura in Christo accipitur, sicut Paulus apostolus ait: Si qua in Christo nova creatura, vetera transierunt, ecce facta sunt nova.

126. Quid plura? In lege per figuram res gestae in significationem futurorum annuntiabantur, in gratia vero, evangelicae veritatis, quae illic denuntiata fuerunt, explentur. Item in lege mandata scripta sunt et promissa, sed mandata legem implere vel conservare jubebant, promissa vero, figuris obtecta [Col. 0090A] sacramentorum, futuram Evangelii gratiam praedicabant. In lege ergo mandata tenentur, promissa vero in Evangelii plenitudine consummantur. Legem enim Evangelia complent, et significationem praecepti plenitudo Testamentorum.

127. Item nihil aliud lex praestitit, nisi quod solum peccata monstravit, non abstulit, et sub suo terrore redactos omnes servos effecit, et inde spiritum servitutis habuisse priorem populum Apostolus docuit. Evangelium vero veniens crudelitatem legis amovit; peccata, quae lex puniebat per spiritum servitutis, laxavit per spiritum adoptionis, filios ex servis reddidit, amorem implendae legis omnibus condonavit, et, si deinceps punienda commiserunt, per eumdem spiritum adoptionis indulget: formam bene agendi praebuit, [Col. 0090B] et ut possint agi quae docuit adjutorem Spiritum infudit.

[1Kb] 128. Nam praecepta legalia quae illi populo data sunt, comparatione meliorum, etiam non bona dicuntur, quia quae praecipiunt non perficiunt; gratia vero Evangelii quod exterius imperat, interius ut perficiatur juvat. Ezechielis etiam testimonio dicitur: Dedi eis praecepta non bona. Utique quia in eis quaedam inutilia infirmioribus sensibus agenda permissa sunt, sicut illud, ubi Deus Israelitarum cupiditatem spoliis Aegyptiorum satiari permisit.

129. Nam pro eo quod carnalis populus modum egrederetur vindictae, lex permittit carnalibus vicem rependere mali, quod Evangelia firmioribus vetant. Proinde ergo dicuntur non bona, quoniam Evangelio [Col. 0090C] comparata, legis praecepta inferiora noscuntur. 105 Ante adventum enim Redemptoris nostri, gentilis populus ideo non obtemperavit legi, quia nondum intelligebatur sensu spirituali. Lex enim gravia atque dura secundum litteram jubebat, ideo contemnebatur. Venit autem gratia Evangelii, temperavit legis austeritatem, applicavitque sibi gentilem populum.



XXXIV.

[1Kb] 130. Inter activam et contemplativam vitam, haec distinctio est: activa vita est quae in operibus justitiae et proximi utilitate versatur; contemplativa, quae vacans ab omni negotio, in sola Dei dilectione defigitur. Harum una in opere bonae conversationis, altera in contemplatione immutabilis veritatis est; una, quae ex fide in hac peregrinatione vivit, altera [Col. 0090D] quae bene viventes usque ad regnum perducit.

131. Activae enim vitae magna sunt praemia, sed contemplativae potiora. Activa vita ex bonis operibus incipit, contemplativa pervenit ad quod intendit. Activae vitae opera cum corpore finiuntur, contemplativae autem gaudia in fine amplius crescunt. Illa autem, quamvis utilis et bona, tamen cum requies venerit, transitura; ista vero boni operis transituri merces est, et requies permansura.

132. Contemplativa vita per Rachel ostenditur, quae erat pulchra et sterilis, quia per contemplationis [Col. 0091A] otium minus operum filii generantur. Activam autem vitam monstrabat Lia sine oculis, sed fecunda. Quia actio laboriosa quidem est, minusque alta considerans. Sed in eo quod se erga proximi utilitatem plus exhibet, fecundior operibus, quasi in filiis crescit. Sic Martha et Maria, quarum una virtutibus mentem exercebat in opere, altera requiescebat defixa in contemplatione.

133. Ii autem qui ad contemplationis otium venire contendunt, prius se in stadio activae vitae exercere debent, ut dum opera justitiae faeces peccatorum exhauriunt, cor mundum exhibeant ad videndum Deum. Nam mens quae adhuc temporalem gloriam 106 quaerit, aut carnalis concupiscentiae tentationibus cedit, a contemplatione proculdubio prohibetur. [Col. 0091B] Unde et populus dum legem acciperet a monte, id est a sublimi contemplatione, quasi carnalium curiositas removetur. Et in Evangelio curatus a legione vult Dominum per contemplationem sequi; sed jubetur domum reverti, et in activae vitae operatione versari.

134. In ipso autem contemplationis et actionis usu interdum magna differentia animorum est. Nam quibusdam sola contemplatio proficit, quibusdam vero activa sola est consolatio. His media et de utrisque composita utilior est magis ad refovendas mentis angustias, quae solent per unius intentionem nutriri, ut de utriusque partibus melius temperentur. Nam quod Salvator per diem signis et miraculis coruscabat in urbibus, activam nobis vitam commendabat. Quod vero in monte orationis studio pernoctabat, vitam [Col. 0091C] contemplationis significabat.

135. Idcirco Dei servus juxta imitationem Christi, nec actualem vitam amittit, et contemplativam vitam agit. Aliter enim incedens offendit. Sicut enim per contemplationem amandus est Deus, ita per actualem vitam diligendus est proximus. Ac per hoc sic non possumus sine utraque esse vita, sicut et sine utraque in dilectione esse nequaquam possumus.



XXXV.

[1Kb] 136. Inter Fidem et Opus hoc distat: per fidem possibilitas boni operis inchoatur, ex opere ipsa fides perficitur. Opus enim fide praevenitur, fides ex operibus consummatur. Opera autem ante fidem nequaquam prodesse, quia nihil valet a malo declinare et agere quod pertinet ad salutem ei qui ipsum salutis vel negat [Col. 0091D] vel nescit auctorem. Item fides sine operibus nequaquam prodest, quia non potest per fidem Deo placere qui Deum contemnit in opere.

137. Ob hoc etiam fides sine operibus mortua est, juxta Jacobum; et opus extra fidem vacuum est, juxta Paulum. Horum enim alter fidei studium, alter opus laudat. Paulus praedicat ante fidem 107 nullo modo esse opus bonum, Jacobus narrat fidem nihil valere sine opere bono. Ac per hoc, juxta primum, opera fidem praecedentia nihil prosunt; juxta alterum, subsequentia multum prosunt.

138. Jacobus dicit: Abraham pater noster ex operibus [Col. 0092A] justificatus est. Paulus dicit: Credidit Abraham Deo, et reputatum est ei ad justitiam. Quid ergo? Utrique se destruunt? Absit. Sed utrique nos instruunt. Nam secundum Paulum, Abraham ex fide justificari meruit, quando credidit Deo; secundum Jacobum, ex operibus placuit, quando tentatus immolandum filium non recusavit.



XXXVI.

139. Inter fidem, spem et charitatem hoc differt: fides est divinitatis confessio, et religionis solidum fundamentum; spes est bonorum exspectatio futurorum; charitas est perfecta dilectio in Deum et proximum. Harum prima credulitatem fovet praesentem, secunda promissa praestolatur futurorum, tertia amorem complectitur aeternum. Quae quidem tria in hujus [Col. 0092B] vitae tempore ita copulantur, ut altera sine altera stare non possit.

140. Denique veraciter credere non possumus, nisi ea quae promissa sunt speremus; nec poterimus sustinere promissa, nisi sit fidei credulitas firma; nec aderit fructus spei, vel stabilitas fidei, nisi fuerit perfecta charitas Christi, quae et fidem ut credat, adjuvet et spem spectationis corroboret. Cujus specialiter secundum Apostolum inter has virtutes traditur principatus, et cultus manet aeternus.

141. Nam et fides cessabit, dum futura quae creduntur advenerint; et spes finem habebit, dum beatitudinem quam quisque bonus praestolatur acceperit. Sola charitas in aeternum perseverabit, ipsa sola utramque perducens ad Christum, ipsa sola gaudio perfruens [Col. 0092C] sempiterno.



XXXVII.

142. Inter amorem et dilectionem, sive charitatem, hoc differt, quod amor et dilectio media sunt, et ad utrumque parata, modo in bonum, modo in malum vertuntur. Charitas autem non nisi in bonum; cujus etiam nomen eo usque extollitur, ut ipse Deus 108 Charitas appelletur. Illa est enim perfecta charitas, quae inimicos et patienter sustinet, et benigne refovet. Qui vero haec non agit, longe a charitate discedit. Haec enim summa sola sunt bona. Nam a quibus habentur, utique veraciter habentur. Aliae vero virtutes media bona sunt, et quae ad utilitatem possunt ab aliquibus haberi, et ad perniciem, si de his arrogantes tumuerint.

[Col. 0092D] 143. Quatuor autem sunt diligenda: Deus scilicet, atque proximus, caro nostra, atque anima. Prior est autem amor Dei, sequens vero est et proximi. Sed sicut per amorem Dei amor fit proximi, sic per amorem proximi amor ostenditur Dei. Dilectio in Deum origo est dilectionis in proximum; et dilectio in proximum cognitio est dilectionis in Deum. Porro dilectio Dei a timore inchoat, sed non sub timore perseverat. Nam dilectio ex timore servilis est, non libera, quia non constat ex amore Dei, sed ex timore supplicii.

144. In tribus autem his rebus dilectio Dei exprimitur, [Col. 0093A] ut nihil remaneat in homine quod non divinae dilectioni subdatur. Nam dum dicitur: Diliges Deum ex toto corde tuo, omnes cogitationes in Deum referendas praecipit; dum vero dicitur, ex tota anima, omnes affectiones animae ad Deum referri jussit; dum vero adjecit, ex tota mente, indicat omnem rationem humanam, qua intelligimus et discernimus, in rebus divinis esse occupandam.

145. Item duo sunt erga dilectionem proximi servanda: ut ipse praestet aliis quae sibi praestari et ab aliis vult, et quae sibi inferri pertimescit non inferat. Ex hac gemina dilectionis virtute in proximum omnes oriuntur virtutes, quibus aut utiliter ea quae sunt appetenda cupimus, aut quae vitanda sunt praecavemus.

[Col. 0093B] [1Kb] 146. Quod enim Dominus dicit: Omnia quaecunque vultis ut faciant vobis homines, et vos facite illis, pertinet ad boni impensionem in proximum. Item quod in Veteri Testamento legitur: Quod tibi non vis, alteri ne feceris, pertinet ad cavendum ne quis malum inferat proximo. Ex his ergo duobus articulis congrue diligitur proximus, dum et beneficii impensione fovetur, et nulla malitia laeditur.



XXXVIII.

109 147. Inter scientiam et sapientiam hoc interest: scientia ad agnitionem pertinet, sapientia ad contemplationem. Scientia temporalibus bene utitur, atque in vitandis malis, seu intelligendis vel appetendis bonis versatur: sapientia autem tantummodo aeterna contemplatur. Item nonnulli viri inter sapientiam [Col. 0093C] et prudentiam intelligi voluerunt, ut sapientiam in divinis, prudentiam autem vel scientiam in hominis negotiis ponerent. Perfecta autem est scientia multa agere bona, et de illis laudem terrenam non quaerere quae Deus praecepit facere, et servum inutilem ante oculos Dei se existimare.



XXXIX.

148. Inter sapientiam et eloquentiam ita distinguunt: quod eloquentia constat ex verbis. Sapientiam sine eloquentia prodesse non est dubium. Eloquentia sine sapientia valere non potest. Melior enim est indiscreta prudentia quam stulta loquacitas. Rerum enim studia prosunt, non ornamenta verborum. Eloquentia enim, ut diximus, scientia est verborum; sapientia [Col. 0093D] autem, cognitio rerum et intellectus causarum.

149. Porro sapientiam veteres philosophiam vocaverunt, id est omnium rerum humanarum atque divinarum scientiam. Hujus philosophiae partes tres esse dixerunt, id est, physicam, logicam, ethicam. Physica, naturalis est; Ethica, moralis; Logica, rationalis. Harum prima naturae et contemplationi rerum deputatur, secunda in actione et cognitione recte vivendi versatur, tertia in discernendo verum a falso ponitur.

[Col. 0094A] [1Kb] 150. Hoc trimodum philosophiae genus, juxta sapientes mundi in partibus suis, ita distinguitur. Ad physicam pertinere aiunt disciplinas septem, quarum prima est arithmetica, secunda geometria, tertia musica, quarta astronomia, quinta astrologia, sexta mechanica, septima medicina. Ratio autem earumdem disciplinarum breviter, ista est.

110 151. Arithmetica namque est definitio per quam numerorum omnium ratio vel ordo consistit. Geometria est disciplina magnitudinis, et figurarum notis lineamentisque propriis distincta, vel formis. Dicta autem Geometria a dimensione terrae, per quam uniuscujusque termini delineari solent. Hanc primum Aegyptii invenerunt pro necessitate terminorum terrae, quos Nilus inundationis tempore confundebat. [Col. 0094B] Musica est ars spectabilis voce vel gestu, habens in se numerorum ac soni certam dimensionem cum scientia perfectae modulationis. Haec constat ex tribus modis, id est sono, verbis et numeris.

152. Astronomia est lex astrorum. Astrologia est ratio quae conversionem coeli et signorum definit, potestatesque et ortus siderum, et occasus. Hanc mathematici sequuntur. Mechanica est quaedam peritia, vel doctrina, ad quam subtiliter fabricas omnium rerum concurrere dicunt. Medicina est scientia curationum, ad temperamentum corporis, vel salutem inventa. E quibus quidem omnibus quaedam religioni conveniunt, quaedam vero longe modis omnibus aliena sunt.

[Col. 0094C] 153. Digestis generibus, sive differentiis physicae artis, nunc partes logices exsequamur. Constat autem ex dialectica et rhetorica. Dialectica est ratio sive regula disputandi, intellectum mentis acuens, veraque a falsis distinguens. Rhetorica est ratio dicendi, jurisperitorum scientia, quam oratores sequuntur. Hac, ut quidam ait sicut ferrum veneno, sententia armatur eloquio.

154. Post logicam sequitur ethica, quae ad institutionem pertinet morum. Haec enim bene vivendi magistra est, dividiturque in quatuor principales virtutes: prudentiam, scilicet, atque justitiam, fortitudinem, et temperantiam. Prudentia est agnitio verae fidei, et scientia Scripturarum, in qua intueri oportet illud trimodum intelligentiae genus. Quorum primum [Col. 0094D] est per quod quaedam accipiuntur historialiter sine ulla figura, ut sunt decem praecepta; secundum est per quod quaedam in Scripturis permixto jure accipiuntur, tam secundum finem rerum gestarum, quam etiam juxta figurarum intellectum, sicut de Sara et Agar. Primum quod vere fuerint, dehinc quod tropice duo Testamenta figurentur.

155. Tertium genus est quod tantum spiritualiter accipitur, sicut de Canticis canticorum. Quae si juxta sonum verborum 111 vel efficientiam operis sentiantur, [Col. 0095A] corporalis magis luxuria quam virtus sacramentorum accipitur.

156. Definito prudentiae genere, nunc partes justitiae subjiciamus, cujus primum est Deum timere, religionem venerari, honorem referre parentibus, patriam diligere, cunctis prodesse, nocere nulli, fraterna charitatis vincula amplecti, pericula aliena suscipere, opem ferre miseris, boni accepti vicissitudinem rependere, aequitatem in judiciis conservare.

157. Fortitudo est animi magnitudo, atque gloria bellicae virtutis, contemptus bonorum et divitiarum. Haec adversis aut patienter cedit, aut fortiter resistit, nullis emollitur illecebris, adversis non frangitur, non elevatur secundis, invicta est ad labores, fortis ad pericula, pecuniam negligit, avaritiam fugit, contra [Col. 0095B] improbos animum ad pericula praeparat, molestiis nullis cedit, gloriae cavet appetitus.

158. Temperantia est modus vitae in omni verbo vel opere. Haec verecundiae comes est, humilitatis regulam custodit, tranquillitatem animi servat, continentiam et castitatem amplectitur, fovet decus et honestatem, restringit ratione appetitum, iram comprimit, nec rependit contumeliam. Sed ex his prudentia agnitione veri delectatur, justitia dilectionem Dei et proximi servat, fortitudo vim virtutis habet metumque mortis contemnit, temperantia affectiones carnis moderatur, et restinguit appetitum. Prima credit et intelligit, secunda diligit, tertia appetitum cohibet, quarta modum imponit.



XL. De distinctionibus quatuor vitiorum.
[Col. 0095C]

[1Kb] 159. Contra haec tamen quatuor virtutum genera, totidem vitia philosophi opposita dicunt: metum, et gaudium, cupiditatem, et dolorem; nos autem haec ipsa non perfecta vitia, sed media nuncupamus, eo quod propter diversitatem morum ad utrumque parata sunt, et modo ad bonum, modo ad malum, pro arbitrii voluntate, vertuntur. Sic enim nonnullae male usae virtutes ex se 112 vitia gignunt: veluti si ex mansuetudine interdum nascatur torpor, et ex pietate dissolutio disciplinae, vel ex justitia crudelitatis immoderata vindicta. Ita quatuor ista, si bene utantur, virtutes sunt; sin minus, ex virtutibus in vitia transeunt.

[Col. 0095D] 160. Hoc modo denique, cum quisque metuit peccare, vel cupit beatificari, dolet pro peccatis, gaudet in bonis operibus, jam tum hi motus, qui ab amore studioque procedunt, pro virtutibus accipiuntur. At contra, dum quisque metu carendi re aliqua terrena tenetur, vel dolore amissae rei frangitur, dumque rerum temporalium cupiditate inflammatur, aut gaudio adeptae rei extollitur, tunc non virtutes sed vere vitia nuncupantur. Ex his autem duo sunt futuri [Col. 0096A] temporis, antequam quid eveniat, metus et cupiditas; alia duo praeteriti, cum quid acciderit, gaudium et dolor.

[1Kb] 161. Octo sunt autem perfecta, vel principalia vitia, quae omne genus humanum inquietant, ex quibus vitiorum turba exoritur copiosa, id est: gulae concupiscentia, fornicatio, avaritia, invidia, tristitia, ira, inanis gloria, novissima dux ipsa et harum radix superbia. Ex quibus omnibus duo sunt carnalia, fornicatio et ingluvies ventris; reliqua spiritualia.

162. Quae quidem in membris suis taliter distinguuntur. Gulae concupiscentia in quinque modis distinguitur: primo modo, si ante tempus cibos quis appetat, sicut Jonathan gustu mellis jejunium solvit. Secundo modo, si lautiores escas quaerat, sicut populus, [Col. 0096B] eremi manna contempto, carnes Aegyptias concupivit. Tertio modo, si diligentius quisquam communes cibos procuret, sicut filii Heli extra morem crudam ab offerentibus carnem tollebant, quam sibi accuratius praepararent. Quarto modo, si viles escas nimium quisque sumat. Unde et propheta Sodomam de panis saturitate accusat. Quinto modo, si quis ex desiderio quodcunque sumat, sicut Esau pro lenticulae concupiscentia perdidit primogenita sua.

163. Fornicatio quoque trimodo genere discernitur. Primo quidem, dum per voluptatem luxuriae commistio carnis expletur; altero, dum sola attrectatione luxus carnis per immunditiam provocatur; 113 tertio, dum intentione turpis cogitationis nocturna [Col. 0096C] quisque illusione polluitur. Est et quartum genus fornicationis juxta Scripturam, omnis, scilicet, illicita corruptio mentis, sicut idololatria et avaritia, ex quibus fit praevaricatio legis propter illicitam concupiscentiam.

164. Porro avaritia in geminam distingutur poenam, id est in concupiscentiam augendae rei, et in metum rei carendae. Sicut etiam quidam ait: Non enim unquam expletur neque satiatur cupiditatis sitis. Neque solum ea quae habent amore augendi excruciantur, sed etiam amittendi metu.

165. Ipsa quoque invidia duplici afficitur flamma, id est, cum aut meliori invidet in id quod ipse non est, aut dum quemlibet consimilem esse sibi aequalem dolet.

[Col. 0096D] 166. Sequitur tristitia, cujus tria sunt genera, quarum prima, ut ait Cassianus, temperata et rationabilis, de delictorum poenitudine veniens; altera perturbata, irrationabilis, de anxietate mentis seu desperatione peccatorum exoriens; tertia de iracundia, vel de illato damno, vel desiderio praepedito procedens.

[1Kb] 167. Jam vero inanis gloria quadripartitam habet jactantiam. Nam sunt qui habent dona et donantem [Col. 0097A] ignorant. Et sunt qui se dicant dona accepisse praecedentibus meritis, non pro gratia largientis. Item quidam sunt qui quod non habent se habere per tumorem existimant. Item quidam sunt qui, contemnendo alios, se aliquid habere singulariter putant. Perniciosior autem est elatio de singularitate jactantiae veniens.

168. Ultima superbia, trimodam habet differentiam: primum namque genus superbiae est eorum qui per transgressionem culpae contemptui habent divina praecepta; secundum genus eorum qui ex observatione attolluntur mandatorum, et elatione virtutum; tertium genus est eorum qui per contumaciam mentis subdi dedignantur seniorum imperiis.

169. Quae quidem vitia, divinitus divina adjuvante gratia, e contrario curantur virtutibus. Gulae concupiscentiam [Col. 0098A] reprimunt vigiliae et compunctio cordis; fornicationem exstinguit contritio cordis, et corporis afflictio, et oratio assidua, vel laboris exercitium, 114 metus gehennae, et amor coelestis patriae; invidiam superat amor dilectionis fraternae. Et quia coeleste regnum non accipiunt nisi concordes, abjicere invidiam convenit et diligere fratrem.

[1Kb] 170. Iram temperat patientia, et ratio aequanimitatis. Avaritiam subjugat eleemosyna, et spes aeternae retributionis. Tristitiam subjugant fraterna alloquia, et consolatio Scripturarum. Arrogantiam calcat metus, ne vana gloria delinitum animum a virtutibus cunctis excludat, et per jactantiam perdat semetipsum, et pereat. Jam superbiam deprimit exemplum humilitatis Christi, atque diabolicae metus ruinae. Qui dum vult esse quod non erat, et ipsum quod erat perdidit, et Tartari inferna promeruit.




[Col. 0097]
115 SANCTI ISIDORI HISPALENSIS EPISCOPI ALLEGORIAE QUAEDAM SACRAE SCRIPTURAE (C)



Praefatio.


DOMINO SANCTO REVERENDISSIMO FRATRI OROSIO ISIDORUS.

[2Kb] 1. Quaedam notissima nomina legis evangeliorumque, quae sub allegoria imaginarie obteguntur, et interpretatione aliqua egent, breviter deflorata contraxi celeriter, ut plana atque aperta lectoribus redderem. Quae, quia inexplicata sunt, annotata brevis materiola dicendi coegit, et nec libelli modum permisit efficere, nec plenissime figurarum mysteria explicare. Erat quidem sensus ita, ut ex dictis quae posita sunt et praecedentia et subsequentia intelligantur.

2. Haec itaque cognitioni tuae tractanda atque probanda offerimus, ut quod in ratione verborum ac sensuum inerudite dependet, emendandum sollicite cures. Ego enim, mihi charissime, in hujus operis reprehensione excusabilem meipsum aestimabo, quia haec non meo conservavi arbitrio, sed tuo commissi corrigenda judicio.



EX VETERI TESTAMENTO.
[Col. 0099]

[Col. 0099A] 116 [3Kb] 3. Adam (Genes. I) figuram Christi gestavit; nam sicut ille sexta die formatus ad imaginem Dei, ita sexta mundi aetate Filius Dei carnis formam induit, hoc est, formam servi accepit, ut reformaret hominem ad similitudinem Dei.

[2Kb] 4. Eva (Ibid.) designat Ecclesiam factam per mysterium lavacri, quae 117 de latere in cruce morientis Christi fluxit, sicut Eva de costa hominis dormientis.

[1Kb] 5. Abel. pastor ovium (Genes. IV), Christi tenuit typum, [Col. 0100A] qui est verus, et bonus pastor, sicut ipse dicit: Ego sum pastor bonus, qui pono animam meam pro ovibus meis, venturus rector fidelium populorum.

[16Kb] 6. Cain, frater ejus (Ibid.), aetate major, qui eumdem Abel occidit in campo, priorem significat populum qui interfecit Christum in Calvariae loco.

[2Kb] 7. Enoch, filius Cain (Ibid.), in cujus nomine pater condidit civitatem, significat impios in hac tantum vita esse fundatos.

[Col. 0101A] 118 [36Kb] 8. Seth (Ibid.), qui resurrectio interpretatur, demonstrat Christum Jesum, in quo est vera resurrectio, et vita fidelium.

[42Kb] 9. Enos, filius ejus (Ibid.), qui spe invocavit nomen Domini, declarat in spe viventem Ecclesiam, donec ad beatitudinem promissae felicitatis perveniat.

119 [2Kb] 10. Lamech saeculi hujus figuram tenuit, cujus peccatum Christus per sanguinis sui effusionem post LXXVII mundi generationes absolvit, juxta quod [Col. 0102A] eas Lucas evangelista descripsit (Luc. III).

[24Kb] 11. Henoch (Genes. V), qui fuit septimus ab Adam, et translatus est, significat septimam requiem futurae resurrectionis, quando transferentur sancti in vitam perpetuae immortalitatis.

[2Kb] 12. Noe, qui interpretatur requies, similitudinem praefert Domini, in cujus Ecclesia requiescunt quicunque ab hujus saeculi excidio liberantur, sicut in arca.

[Col. 0103A] 120 [1Kb] 13. Sem vero prophetarum et apostolorum tenuit typum, qui ex ejus stirpe nascuntur.

[1Kb] 14. Japheth figuravit populum gentium, qui versatur in ecclesiis israelitarum.

[1Kb] 15. Cham Judaeos significat, qui Christum incarnatum atque mortuum derident.

16. Chanaam, filius ejus, qui pro patris delicto maledictione damnatur (Genes. IX), posteritatem indicat Judaeorum, qui in passione Domini damnationis sententiam exceperunt, clamantibus Judaeis: Sanguis ejus super nos, et super filios nostros.

[6Kb] 17. Nemrod gigas diaboli typum expressit, qui superbo appetitu culmen divinae celsitudinis appetivit, dicens: Ascendam super altitudinem nubium, et ero similis Altissimo.

[Col. 0103B] [1Kb] 18. Heber, in cujus domo propria loquela remansit, caeteris linguis 121 divisis, Redemptorem nostrum insinuat, in cujus Ecclesia unitas fidei sine schismate perseverat.

[Col. 0104A] [2Kb] 19. Melchisedech (Genes. XIV), qui de fructibus terrae sacrificium Domino obtulit, regnum Christi, qui est verus rex justitiae, et sacerdotium figuravit, cujus corporis et sanguinis sacramentum, id est, oblatio panis et vini in toto orbe terrarum offertur.

[1Kb] 20. Abraham Dei patris gestavit typum, qui filium suum dilectum pro mundi salute tradidit immolandum.

[1Kb] 21. Tres angeli ad eum venientes (Genes. XVIII) divinam historialem insinuant Trinitatem.

[1Kb] 22. Duas autem uxores, quas habuit Abraham (Gen. XVI, XXI), id est, liberam, 122 et ancillam, Apostolus duo esse Testamenta designat (Galath. IV).

23. Isaac et Ismael duos populos ex utroque Testamento [Col. 0104B] procedentes significant.

24. Puer Abraham imaginem priscae legis designat, per quem prophetice Domino nostro Jesu Christo Ecclesia sponsa praeparata est.

[Col. 0105A] [1Kb] 25. Esau, hispidus atque rufus (Genes. XXV), populus est Judaeorum, in Christum et prophetas impia persecutione sanguineus, et indicio pilosae cutis tegmine peccatorum horribilis.

[1Kb] 26. Jacob autem (Ibid.) Christum demonstrat, sive populum gentium, qui Dei Patris benedictione praelatus est priori populo Judaeorum.

27. Laban legis et diaboli habuit typum, ex cujus corpore assumpsit sibi Christus duas conjuges, plebis scilicet circumcisionis et gentium.

28. Lia Synagogae figuram habuit, quae infirmis oculis cordis sacramenta Dei speculari non potuit.

29. Rachel vero clara aspectu Ecclesiae typum tenuit, quae contemplationis acie Christi mysteria cernit.

[Col. 0105B] [1Kb] 30. Vir, qui cum Jacob luctam iniit, Christi certamen cum populo Israel figuravit; nam sicut Jacob claudicavit in certamine, ita Judaei claudicaverunt fide in Domini passione.

123 [1Kb] 31. Lot (Genes. XIX) typum habuit sanctorum qui in fine saeculi ab impiorum incendio liberabuntur.

[1Kb] 32. Uxor Lot (Ibid.) eorum tenuit typum qui, per gratiam Dei vocati, postmodum retro respiciunt.

[1Kb] 33. Consequenter ipse Lot legis gestavit personam de qua infidelitatis opera pariunt qui ea carnali intellectu utuntur (Vide var. lect.).

[Col. 0106A] 34. Filiae ejus duae (Genes. XIX) Samariam significant et Jerusalem, quae fornicantur in lege per adulterium illicitae doctrinae.

[1Kb] 35. Ruben (Genes. XXXI) primogenitus interpretatur visionis filius; populum figuravit qui violavit cubile Dei Patris, quando carnem quam sibi Christus desponderat confixit in patibulo crucis.

[1Kb] 36. Simeon scribas designat Judaeorum, qui in furore suo occiderunt prophetas, et in dolore suo suffoderunt fixuris clavorum Christum, firmissimum murum, in quo credentes stabili robore communiuntur.

124 37. Levi et auctor et figura est principum sacerdotum qui Christum crucifixerunt.

38. Judas significat Christum, qui in cubili sepulcri, [Col. 0106B] quasi leo, securus, corporis somno victoque mortis imperio, post triduum resurrexit.

[1Kb] 39. Issachar Ecclesiae tenuit typum, quae subjecit humerum suum ad crucis onus portandum.

[1Kb] 40. Zabulon eamdem significat Ecclesiam, quae, secus fluctus hujus vitae inhabitans, omnes tentationes et turbines saeculi portat.

[1Kb] 41. Nephthalim exprimit omnes sanctos praedicatores, qui, instar cervi transilientes, ad superna se erigunt, cunctisque credentibus doctrinae eloquia conferunt.

[Col. 0107A] [1Kb] 42. Dan Antichristum significat, qui in via vitae hujus ungulas equi, id est, extrema saeculi supplantare nititur morsu pestiferae praedicationis, ut ejiciat eos qui extolluntur in hujus mundi deliciis et divitiis.

[1Kb] 43. Gad Christum demonstrat, qui in secundo adventu suo contra Antichristum accinctus virtute judicis praeliaturum se nuntiat.

[1Kb] 44. Aser eumdem demonstrat Dominum Jesum Christum, cujus 125 pinguis est panis in ore fidelium.

45. Joseph (Genes. XXXVII), qui venditus est a fratribus, et in Aegypto sublimatus, Redemptorem nostrum significat a populo Judaeorum in manus persequentium traditum, et nunc in gentibus exaltatum.

[2Kb] 46. Benjamin Pauli apostoli imaginem praetulit, [Col. 0107B] quia et novissimus et minimus omnium apostolorum fuit electione, et de tribu ejus descendit: iste est lupus rapax, mane persecutor diripiens, vespere doctor pascens.

[1Kb] 47. Manasses prioris populi figuram gestavit.

48. Ephraim autem gentium, qui per benedictionem patriarchae praepositus est majori populo Judaeorum.

[1Kb] 49. Thamar (Genes. XXXVIII) Ecclesiae imaginem gestat, quae a Christo per annulum fidei et virgam crucis conceptionem sanctae meruit ubertatis.

[Col. 0108A] 50. Duo gemini in utero Thamar (Ibid.) duos populos figuraverunt, quorum posterior natus, qui manum prior ex utero misit, quia 126 gentium populus antea quidem est per prophetas ostensus, sed postea revelatus, cujus ideo obstetrix ligavit dexteram cocco, quia idem populus per sanguinem Christi crucis notatus est signo.

[1Kb] 51. Dina, filia Jacob (Genes. XXXIV), Synagogam, vel animam, significat: quam in exterioribus saeculi curis repertam Sichem princeps terrae opprimit, id est, diabolus vitio concupiscentiae carnalis corrumpit.

52. Bala, concubina Jacob (Genes. XXXV), quam Ruben incesto crimine polluit, significat legem Veteris Testamenti, quam populus Israel praevaricando commaculavit.

[Col. 0108B] 53. Job in factis dictisque suis personam exprimit Redemptoris.

54. Uxor ejus (Job. II), quae eum ad maledicendum provocat, carnalium pravitatem designat.

55. Tres amici Job typum tenuerunt haereticorum, qui sub specie consolandi studium seducendi gerunt.

[1Kb] 56. Eliud vero doctorem superbum et arrogantem demonstrat, qui durius increpationem suam fidelibus intra sanctam Ecclesiam irrogat.

[1Kb] 57. Pharao figuram habuit diaboli, qui hujus saeculi [Col. 0109A] captivitate populum Dei perdere et terrenis vitiorum operibus praegravare tentavit.

58. Filia Pharaonis (Exod. II), quae Moysen expositum ad ripam fluminis collegit. Ecclesia gentium est, quae Christum ad flumen salutaris lavacri reperit.

59. Moyses (Exod. XIII) typum Christi gestavit, qui populum Dei a jugo diabolicae servitutis eripuit, et ipsum diabolum in aeterna poena damnavit.

60. Aaron sacerdos, qui cruore victimarum populum expiabat, 127 significat Christum, qui sacrificio sanguinis sui peccata diluit mundi.

[1Kb] 61. Maria, soror Moysi (Num. XII), Synagogae speciem praetulit, quae leprosa propter detractionem et murmurationem contra Christum exstitit.

[Col. 0109B] [1Kb] 62. Uxor Moysi Aethiopissa (Exod. II), figuravit Ecclesiam ex gentibus Christo conjunctam, cujus ob causam zeli Synagoga obtrectans adversus Christum, illico contagio leprae perfunditur.

[1Kb] 63. Amalech designat diaboli figuram, qui, obvius Dei populo, per signum crucis evincitur.

[1Kb] 64. Sehon quoque, rex Amorrhaeorum, qui vertitur in Latinum tentatio oculorum, eumdem diabolum significat, qui mendacio fallendi sese in angelum lucis transfigurat. Ipse est Og, rex Basan, qui interpretatur conclusio, qui intercludere molitur difficultate vitiorum viam fidei nostrae, ne pateat nobis transitus ad regnum promissum vitae aeternae.

[2Kb] 65. Viri septuaginta duo seniores, super quos cecidit [Col. 0110A] Spiritus Dei, septuaginta duas nationum linguas in hoc mundo diffusas 128 ostendunt, ex quibus multi credentes gratiam Spiritus sancti acceperunt.

[1Kb] 66. Dathan et Abiron, et caeteri, qui, se a Moyse et Aaron segregantes, sacrificium usurpare conati sunt (Num. XVI), haereticorum pravitatem designant, et perniciem eorum qui se a sacerdotibus Christi et a societate Ecclesiae dividunt, et sacrificia profana assumunt.

[1Kb] 67. Balaam, qui cadens apertos oculos habuit, (Num. XXII), typum eorum tenuit qui per fidem cognitionem Dei habent, sed obscurati malis operibus corruunt.

68. Phinees, qui Zambri et scortum in adulterio conversantes pariter interemit (Num. XXV), figuram [Col. 0110B] tenuit sanctorum doctorum, qui Judaeos et haereticos spirituali mucrone in amplexu falsae doctrinae concurrentes feriunt.

69. Ille qui, in Sabbato ligna colligens, lapidari jubetur, significat eum quem Christus inveniet cum peccato in die judicii.

70. Duodecim exploratores scribarum et pharisaeorum imaginem tenuerunt, qui Israeliticum populum averterunt ne confiderent divinae repromissionis gratiam adipisci posse per Christum.

71. Duo portitores, qui de terra promissionis botrum in ligno humeris gestaverunt (Num. XIII), duorum populorum significantiam expresserunt, quorum prior Judaicus gradiens aversus terga dat Christo, [Col. 0111A] 129 posterior, Christianus, eum quem vehit inspicit et sequitur Christum.

[1Kb] 72. Jesu Nave imaginem Salvatoris expressit, qui nos in terram repromissionis induxit, et in regnum coelestis gloriae collocavit.

[1Kb] 73. Raab meretrix figuram tenuit Ecclesiae, quae per coccum, id est, per passionis dominicae signum, ab interitu mundi salvatur.

74. Duo exploratores missi a Jesu in Jericho, quos suscepit Raab (Josue II), duo intelliguntur Testamenta in mundum missa quae suscepit Ecclesia ex gentibus congregata.

75. Acham, qui de Jericho anathemate concupivit, significat nequam, et peccatorem, qui post fidem saeculares mores, vel mundi illecebras appetit.

[Col. 0111B] [1Kb] 76. Gedeon, qui cum trecentis viris perrexit ad praelium (Judic. VII), typum Christi gestavit, qui in signo crucis de mundo victoriam reportavit. Trecentorum enim numerus in Tau littera continetur, per quam crucis species ostenditur.

77. Sisara typus diaboli fuit. Jahel autem, quae tempora ejus clavo et malleo transfodit, Ecclesiae typum expressit, quae per vexillum crucis diaboli imperium interfecit.

130 78. Ipsa quoque Debbora, ejusdem Ecclesiae typum portans, devicto in Sisara diabolo, canticum coelestis gloriae proclamat.

[1Kb] 79. Jephte, qui pro victoria obtenta filiam immolavit (Judic. XI), Redemptoris ostendebat figuram, qui, ex mundo triumphans, carnem propriam in sacrificium [Col. 0111C] obtulit.

[1Kb] 80. Samson Salvatoris nostri mortem et victoriam figuravit, sive quia de faucibus diaboli gentes, [Col. 0112A] quasi favum ab ore reperti leonis, abstraxit, sive quia post mortem plures lucratus, plurimosque moriens quam vivens exstinxit.

81. Dalila, quae Samson verticem decalvavit (Judic. XVI), Synagogam significat, quae Christum in loco Calvariae crucifixit.

82. Ruth alienigena, quae Israelitico viro nupsit, Ecclesiam ex gentibus ad Christum venientem ostendit.

83. Booz autem Christum verum Ecclesiae sponsum expressit.

84. Anna, quae fuit sterilis, et postmodum fecunda facta est (I Reg., I) Ecclesiam Christi significat, quae prius in gentibus erat sterilis, nunc largiter pollet per universam terram prole numerosae fecunditatis.

[Col. 0112B] 85. Heli sacerdos reprobatus (I Reg. III) abjectionem sacerdotii Veteris Testamenti praefiguravit.

[1Kb] 86. Samuel vero, qui reprobato Heli in ministerio sacerdotali successit (Ibid.), novi sacerdotii successionem, abjecto veteri sacerdotio, praenuntiavit.

87. Duo filii Heli sacerdotes, qui capta a gentibus arca perempti sunt (I Reg. IV), significant posteritatem sacerdotii prioris fuisse exstinctam, et legis Testamentum ad cultum gentium esse translatum.

131 88. Saul regni Judaici insinuat repromissionem, vel reprobationem, sive ejusdem populi aemulationem, qui David, id est, Christum injusto odio invidiae conatus est occidere.

89. David filii Dei et Salvatoris nostri expressit imaginem, sive quod insectatione Judaeorum injustam [Col. 0112C] persecutionem sustinuit, sive quia Christus ex ejus stirpe carnem assumpsit.

[1Kb] 90. Urias Hethaeus typum habuit diaboli, cujus [Col. 0113A] cunjugio prius erat copulata Ecclesia, quam Christus concupivit lavantem a sordibus saeculi semetipsam, et per lavacri undam purificantem.

91. Salomon Christi praenuntiat figuram qui aedificavit domum Deo in coelesti Jerusalem, non de lignis et lapidibus, sed de sanctis omnibus.

92. Regina Austri, quae venit ad audiendam sapientiam Salomonis (III Reg. X; II Paral. IX), Ecclesia intelligitur, quae ad verbum Dei ab ultimis finibus terrae congregatur.

93. Roboam, filius Salomonis, et Jeroboam servus, quibus Israel in duas partes divisus est, significant divisionem illam in Domini adventu factam, in qua pars credentium ex Judaeis regnat cum Christo, qui est ex David genere ortus; pars vero secuta Antichristum, [Col. 0113B] cujus ad cultum nefandae servitutis errore constricti sunt.

94. Golias (I Reg. XVII) designat diabolum, cujus elevationis superbiam Christi prostravit humilitas.

95. Elias Christum demonstrat, quia sicut igneo curru ad superna sublatus est, ita Christus ministeriis angelorum assumptus est in coelum.

[1Kb] 96. Vidua, ad quam mittitur Elias pascendus (III Reg. XVII), Ecclesia est, ad quam per fidem venisse legitur Christus, cujus farinae et oleo benedicitur, et non deficit, id est, gratia corporis Christi, et chrismatis unctio, 132 quae toto mundo quotidie impenditur, et nunquam minuitur.

97. Elisaeus eumdem Redemptorem Dominum figuravit, qui de montis altitudine, id est, coelorum [Col. 0113C] descendens sublimitate, humiliavit seipsum a forma Dei usque ad formam hominis, ac mortuis membris sua membra composuit, et nostram mortalitatem sui corporis medicina sanavit.

[1Kb] 98. Pueri qui, insultantes Elisaeo, clamabant: Ascende, calve, ascende, calve, et invasi ab urso perierunt (IV Reg. II), indicant populum Judaeorum, qui puerili stultitia deriserunt Christum in loco Calvariae crucifixum, et capti a duobus ursis, id est, Tito et Vespasiano, interierunt.

99. Puer Elisaei cum baculo ad resuscitandum mulieris filium missus (IV Reg. IV), typum priscae legis ostendit, quae generi humano transmissa nihil praestitit, nisi quod in virga solam auctoritatem severitatis monstravit.

[Col. 0113D] 100. Sunamitis filius mortuus (Ibid.) humani geneis figuram tenet, super quod Christus septies oscitans [Col. 0114A] Spiritum septiformis gratiae spiritualiter aspirat, per quem a morte peccati reviviscat.

101. Septem millia viri, de quibus dictum Eliae, quod non curvaverunt genua ante Baal, significant numerum sanctorum, qui, Spiritu septiformis gratiae adimpleti, diabolo renuntiaverunt.

[1Kb] 102. Naaman Syrus significat populum ex gentibus, maculis delictorum pollutum, atque a Christo per sacramentum baptismi purificatum.

103. Ozias rex, qui, ob meritum scelerum suorum, in fronte contagio leprae perfunditur (II Paral. XXVI), regnum indicat Judaeorum, qui dedecus 133 et malum perfidiae in fronte gerunt, ubi crucis signum portare debuerant.

104. Ezechias rex, cui pro bono opere quindecim [Col. 0114B] anni ad vitam adjiciuntur (IV Reg. XX; II Par. XXXII; Is. XXXIX; Eccl. XLVIII), significat omnes sanctos, quibus ad acquirendam vitam aeternam quinque libri legis cum decem verbis Decalogi dati sunt, ut per complementum legis et praeceptorum regni coelestis plenitudinem consequantur.

105. Josias rex, qui celebravit pascha, et de templo Domini idola multa depulit (IV Reg. XXIII; II Par. XXXV), significat Christum, qui pro nobis passionem suscepit, atque omnia exsecrabilia gentium de templis corporis nostri dejiciens, igne virtutis suae exusta comminuit, atque in hujus saeculi torrentem projecit.

106. Sedecias, cujus oculos in Reblatha rex Babylonis evulsit (IV Reg. XXV), divites et peccatores [Col. 0114C] hujus mundi significat; in Latinum enim vertitur Reblatha multa haec, ideoque iste significat eos qui in hujus mundi multa actione et affectione involvuntur, atque, a diabolo capti, intelligentiae oculos perdunt.

[1Kb] 107. Isaias formam evangelistarum et apostolorum expressit, qui universa sacramenta Christi, non quasi futura, sed quasi praesentia praedicavit.

108. Jeremias autem in verbis et passionibus suis mortem et passionem figuravit Domini Salvatoris.

109. Ezechiel imaginem Christi gestavit, qui positus in terrena peregrinatione populum salutaribus praeceptis instigat.

110. Daniel, qui vitam caelibem tenuit, similitudinem habuit continentia sua eorum qui sunt in otio [Col. 0114D] sancto, et terrenis copiis non abutuntur.

[1Kb] 111. Oseas Christi demonstrat figuram, qui ex [Col. 0115A] fornicatione gentium assumpsit in corpore suo Ecclesiam.

112. Joel, qui interpretatur incipiens, indicat typice eos qui fidei ostium, et divinae scientiae incipiunt cognoscere sacramentum.

113. Amos, pastor et rusticus, Christi est typus, qui ab officio pastorali pecorum, id est, ab Hebraeorum regimine translatus, nunc alios greges pascit in gentibus.

134 114. Abdias, qui in Samaria centum pavit prophetas (III Reg. XVIII), significat omnes fidei praedicatores, qui in hoc mundo alimentis sacrarum Scripturarum omnes credentes reficiunt.

115. Jonas (Jon. II) Christi mortem figuravit, qui tribus diebus ac noctibus in corde terrae, quasi in [Col. 0115B] ventre ceti, quievit.

[19Kb] 116. Habacuc, luctator fortis, populus est fidelis, qui, super excelsa constitutus, in cruce Dominum contemplatur, dicens: Cornua in manibus ejus, ibi confirmata est virtus gloriae ejus.

[1Kb] 117. Sophonias, qui interpretatur speculator, vel absconditum Domini, significat eos qui per contemplationis arcanum ad perfectum perveniunt meritorum.

[1Kb] 118. Aggaeus et Zacharias figuram gestaverunt sanctorum, qui nobis in hujus peregrinationis vita futurum tempus liberationis declarant.

119. Malachias, qui angelus Domini interpretatur, typum Salvatoris nostri tenuit, qui Angelus magni consilii dicitur.

[Col. 0115C] 120. Jesus, sacerdos magnus, figuram gerebat Christi, per quem ex peregrinatione saeculi hujus ad coelestem Jerusalem nobis patet ingressus.

[Col. 0116A] 121. Zorobabel, sacerdos (II Esdr. II seqq.), typus est Domini Salvatoris, qui reduxit de captivitate populum, et de vivis lapidibus construxit Domino templum.

122. Judith et Esther typum Ecclesiae gestant, hostes fidei puniunt, ac populum Dei ab interitu eruunt.

123. Tobias priscae legis imaginem tenuit, cujus oculos Judaicae hirundines 135 obcaecant, dum eos luminis sacramenta male intelligentes obcaecant.

124. Tobias, filius ejus, Domini nostri Jesu Christi imaginem habuit, qui velut absconditam et obcaecatam figurae caligine legem claritate suae virtutis illuminat.

125. Tres pueri (Dan. III) praetulerunt figuram [Col. 0116B] sanctorum, qui corpus suum in persecutionem pro Christi nomine obtulerunt.

126. Susanna (Dan. XIII) figuram Ecclesiae habet, quam testes falsi Judaei, quasi adulteram legis, accusant.

127. Nabuchodonosor rex (IV Reg. XXV) typus diaboli fuit, qui haereticorum plebem, erroris captivitate devictam, de Jerusalem, id est, de Ecclesia in Babyloniam, id est, in ignorantiae confusionem abduxit.

[33Kb] 128. Princeps coquorum, qui muros Jerusalem subvertit, hoc significat, quod omnes qui ventris desiderio serviunt, virtutes animae destruunt.

[1Kb] 129. Machabaei septem, qui sub Antiocho acerbissima perpessi tormenta, gloriosissime coronati sunt [Col. 0116C] (II Machab. VII), significant Ecclesiam septiformem, quae ab inimicis Christi multam martyrum stragem pertulit, et gloriae coelestis coronam accepit.



EX NOVO TESTAMENTO.
[Col. 0115]

[Col. 0115D] 136 [1Kb] 130. Quatuor evangelistae Jesum Christum [Col. 0116D] sub quatuor animalium vultibus figuraliter exprimunt.

[Col. 0117A] 131. Matthaeus enim eumdem Redemptorem nostrum natum et passum annuntians, in similitudinem hominis comparat.

132. Marcus, a solitudine exorsus, leonis figuram induit, et Christi regnum invictum potentiamque proclamat.

133. Lucas quoque per vituli mysticum vultum Christum pro nobis praedicat immolatum.

[1Kb] 134. Joannes autem per figuram aquilae eumdem Dominum post resurrectionem carnis demonstrat evolasse in coelum.

135. Petrus personam Ecclesiae gestat, quae habet potestatem dimittendi peccata, atque reducendi ab inferis homines ad coelestia regna (Matth. VI).

136. Apostoli quoque omnes totius Ecclesiae portant [Col. 0117B] typum, quia et iidem in dimittendis peccatis similem acceperunt potestatem, habentes quidem et formam patriarcharum, qui per verbum praedicationis in toto orbe terrarum Deo populos spiritualiter genuerunt.

[1Kb] 137. Septuaginta duo discipuli significant illustrationem totius orbis per Evangelium Trinitatis. Viginti quatuor enim horis mundus omnis peragitur, qui numerus triplicatus propter eamdem Trinitatem in LXXII deducitur. Idcirco autem mittuntur bini, propter praedicandum Dei amorem, et proximi, vel mysteriorum gemina Testamenta.

137 138. Joseph typice Christi gestavit speciem, qui ad custodiam sanctae Ecclesiae deputatus est, quae non habet maculam, aut rugam.

[Col. 0117C] 139. Maria autem Ecclesiam significat, quae cum sit desponsata Christo, virgo nos de Spiritu sancto concepit, virgo etiam parit (Matth. I).

140. Zacharias sacerdos, qui, angelo jubente, obmutuit (Luc. I), silentium legis et prophetarum, adveniente Christo, ostendit.

141. Joannes formam habuit legis, qui Christum annuntiavit, et remissionem peccatorum per lavacri gratiam praedicavit.

[1Kb] 142. Magi figuraverunt gentium populos, lucem fidei cognituros, indicantes sacramentorum muneribus Christum, per thus esse Deum, per myrrham hominem passum atque sepultum, per aurum regem omnium saeculorum (Matth. II).

[Col. 0118A] 143. Herodes, qui infantibus necem intulit (Mattheus II), diaboli formam expressit, vel gentium, qui, cupientes exstinguere nomen Christi de mundo, in caede martyrum saevierunt.

144. Muti in Evangelio significant illos qui fidem Christi non confitentur.

145. Caeci illos signant qui fidem quam credunt nequaquam intelligunt.

146. Surdi illos figurant qui non exhibent obedientiam praeceptorum.

147. Claudi illos demonstrant qui implere praecepta salutaria negligunt.

148. Homo prudens, qui aedificavit domum suam supra petram, significat doctorem fidelem, qui in Christo doctrinae suae et vitae suae stabilimentum [Col. 0118B] constituit.

[1Kb] 149. Ille vero, qui aedificavit domum suam super arenam, haereticum designat, qui aedificat doctrinam falsam, ut ruinam faciat magnam.

138 [1Kb] 150. Leprosus, quem Christus descendens de monte primum curavit (Matth. VIII), humanum indicat genus delicti contagio maculosum.

151. Hoc Redemptor, dum de coelorum altitudine quasi de monte descendit, a vario daemonum cultu detraxit, atque in unitatem fidei reparavit.

[1Kb] 152. Centurio (Ibid.) fidem gentium significat, quae salutem filii sui infirmi ad mortem petens, humiliter dixit: Domine, non sum digna ut intres sub tectum meum, quae persecuta sum Ecclesiam tuam.

153. Puer autem Centurionis, et filia Chananaeae [Col. 0118C] mulieris, quos Christus non veniens ad eos salvat (Matth. XV), easdem gentes ostendunt, quas Dominus non corporali praesentia visitavit, sed per fidem verbi salvavit.

154. Ipsa quoque mulier Chananaea (Ibid.) Ecclesiae ex gentibus gerit figuram, quae tanquam canis quaerebat micas de mensa dominorum, id est, satiari doctrinis apostolorum et prophetarum.

155. Socrus Petri febriens (Matth. VIII) significat Synagogam, aestu carnalium desideriorum accensam, cujus filia est pars illa credentium quae data est Petro regenda.

[1Kb] 156. Scriba repudiatus, qui propter quaestum Dominum sequebatur (Ibid.), significat eos qui Christi [Col. 0119A] fidem non propter Dominum, sed propter lucrum saeculi appetunt.

157. Daemoniacus quem Dominus in regione Gerasenorum a daemonum legione curavit (Ibid.), significat gentilem populum multorum cultibus daemoniorum obnoxium.

158. Pastores porcorum fugientes, qui ea quae gesta sunt nuntiant in civitatem (Ibid.), significant principes impiorum, qui dum fidem Christi fugiunt, virtutes tamen ejus stupentes mirantur et praedicant.

[15Kb] 159. Paralyticus, jacens in lectulo (Matth. IX), anima est vitiis dissoluta in 139 corpore suo, quae dum fuerit gratia Christi per peccatorum remissionem sanata, confestim, pristino robore recepto, resurgit, et lectum carnis, in quo debilis ante jacebat, [Col. 0119B] ad domum virtutum reportat, ut se intra conscientiae suae secreta constringat, et nequaquam in exterioribus ultra voluptatibus dissoluta discurrat.

[1Kb] 160. Archisynagogi filia, ad quam dum curandam pergeret Dominus, tamen priusquam ad eam veniret, tetigit eum a tergo mulier, quae profluvio sanguinis laborabat (Ibid.), figuram habuit Ecclesiae venientis ex gentibus, quae dum post praedicationem, et post passionem, et post ascensionem Christi credidit, quasi a tergo Dominum tetigit, et ante accipere salutem quam Synagoga, promeruit.

161. Duo caeci, juxta viam sedentes (Ibid.), significant utrosque populos Judaeorum, atque gentilium, per fidem Christo appropinquantes, qui dixit: Ego sum via, veritas et vita.

[Col. 0119C] [1Kb] 162. Daemonium habens, caecus et mutus, qui scribitur a Salvatore curatus (Ibid.), indicat eos qui ex idololatria gentium ad fidem dominicam convertuntur, [Col. 0120A] quibus tamen, expulso a corde daemonum cultu, dum primum lucem perceperint fidei, postea ad laudandum Deum eorum lingua resolvitur, ut confiteantur eum quem antea negaverunt.

163. Homo manum habens aridam (Matth. XII) significat Synagogam, vel animam misericordiae operibus infructuosam, cui cum dicitur Extende manum tuam, admonet semper porrigendam eleemosynam pauperibus.

164. Homo de quo immundus spiritus exiens, rursus eum occupat (Ibid.), significat populum Judaeorum, et hominem poenitentem, cui per subsecutam negligentiam acrius mentem occupat carnis 140 voluptas, adjunctis secum aliis septem spiritibus vitiorum, id est, iracundia, avaritia, invidia, atque ventris [Col. 0120B] ingluvie, inani gloria, fornicatione atque superbia.

165. Paterfamilias, proferens de thesauro suo nova et vetera (Matth. XIII), Christus est, proferens de impenetrabili sapientia sua gemina Testamenta, scilicet Vetus, in quo felicitas terrena promittitur, et Novum, per quod regnum coelorum speratur.

166. Homo qui seminavit in agro suo granum sinapis (Luc. XIII) Christus est, qui seminavit fidem in mundo, in quo volucres coeli, id est, spirituales animae requiescunt.

[3Kb] 167. Mulier quae fermentum abscondit in satis tribus (Ibid.) significat sapientiam spiritualis doctrinae, ferventem in Trinitatis amore.

168. Homo, qui absconditum thesaurum in agro reperit (Matth. XIII), ille est qui in isto mundo, venditis [Col. 0120C] omnibus, Christum vitamque aeternam acquirit.

169. Quinque millia viri qui quinque panibus et duobus piscibus 141 pasti sunt (Joan. VI), Ecclesiae [Col. 0121A] sunt populi, qui per quinque corporis sensus, alimento legis spiritualis a Christo reficiuntur, et duplici Testamento, quasi gemellis piscibus, saturantur.

170. Quatuor autem millia viri qui aliis septem panibus aluntur (Marc. VIII), eadem gentium Ecclesia est, quae in quatuor mundi partibus diffunditur, atque ubertate septiformis gratiae recreatur.

171. Ille qui saepe nunc in ignem, nunc in aquam cadebat (Matth. XVII), mundum significat. Ignis autem inflammantem cupiditatem, aqua carnis voluptatem demonstrat, in quibus semper arreptus quotidiano lapsu praecipitatur.

172. Moyses et Elias, qui apparuerunt cum Domino in monte (Ibid.; Luc. IX; Marc. IX), lex et prophetia intelliguntur, quarum vocibus passio, et [Col. 0121B] resurrectio, et gloria Domini declaratur.

[1Kb] 173. Homo habens centum oves, qui, relictis illis, ovem perditam quaerit, ac repertam humeris revehit (Luc. XV), figuram Christi expressit, qui, relictis millibus angelorum in coelo, ovem quae perierat in Adam, ut bonus pastor, quaesitam in gentibus reperit, atque crucis suae humeris ad paradisum reportavit.

174. Mulier, quae perditam reperit drachmam, Ecclesia est, quae animam diaboli laqueis abstractam et perditam, dum invenerit per poenitentiam, et angelorum et hominum facit laetitiam.

175. Debitor decem millium talentorum (Matth. XVIII) significat homines qui Deo sunt obnoxii per transgressionem decem praeceptorum, sed sicut nobis [Col. 0121C] poscentibus a Domino peccati vincula relaxantur, ita unusquisque nostrum dimittat exemplo Domini, ne dum minima debita in nos peccantibus non concedimus, majora nostra exsolvere cum usuris poenarum cogamur.

176. Dives, qui camelo comparatur (Matth. XIX; Marc. X), personam indicat Judaeorum, qui de legis potentia gloriantur, quanquam propter terrena, quae colunt, non habent regnum coelorum, ubi facilius gentium populus criminibus tortuosus, et sarcinis peccatorum gravatus, ingreditur per foramen acus, quasi per angustias passionis, dolorum ac laborum.

177. Paterfamilias qui operarios ad vineam conducit, et denarium 142 promittit (Matth. XX), Christus est, qui vocat omnes ad cultum fidei, promittens [Col. 0121D] eis praemium perfectae beatitudinis.

178. Operarii hora prima conducti hi sunt qui a rudimentis infantiae cultum fidei consecuti sunt.

[Col. 0122A] 179. Qui autem hora tertia, hi sunt qui ab adolescentia ad fidem accesserunt.

180. Qui vero hora sexta conducti sunt, hi sunt qui in juventutis aetate crediderunt.

181. Qui autem hora nona accesserunt, illi sunt qui, jam a juventute in senectutem declinantes, gratiam perceperunt.

[1Kb] 182. Qui vero ultima hora iverunt (Ibid.), illi sunt qui jam decrepiti, et in extremo vitae suae tempore vocati, ad Christum venerunt. Qui tamen prioribus parem mercedem beatitudinis accipiunt, in illis conservans Christus justitiam, qui prima hora nativitatis operati sunt; in istis impendens misericordiam, qui una vitae hora laboraverunt.

183. Duo filii missi ad operandum vineam [Col. 0122B] (Matth. XXI) duorum populorum typum demonstrant. Primus enim missus vocatur gentium populus per naturae intelligentiam ad operis divini culturam, qui prius tamen contumax exstitit, et sese iturum negavit. Adveniente autem Domino, priorem contumaciam sequente emundat obedientia. Secundus autem missus Judaeorum per legis cognitionem respondit: Omnia, quaecunque dixerit Dominus, faciemus; sed idcirco damnatur, quia non solum in professionem legis praevaricatus est, sed in ipsum Dominum vineae parricidales manus exercuit.

184. Homo qui vineam plantavit (Matth. XXI; Luc. XX), Deus est, qui condidit Jerusalem, in qua aedificavit turrim, et torcular fodit, videlicet templum, et altare, et saepe circumdedit, id est, angelorum munitione vallavit.

[Col. 0122C] 185. Coloni autem quibus vineam locat (Ibid.), populus est Israel, qui sub divino cultu possedit Jerusalem.

186. Servi autem qui tempore frugum missi interfecti sunt a 143 colonis (Ibid.), prophetae intelliguntur, quorum sanguis effusus est a Judaeis, dum ab eis quaererent justitiae fructum et legis.

187. Filius autem novissime missus, quem ejectum coloni extra vineam occiderunt (Ibid.), Christus est, quem crucifixerunt Judaei, ejicientes eum extra portas Jerusalem.

[1Kb] 188. Coloni quoque, quos Dominus vineae perdit (Ibid.), populi Judaeorum intelliguntur, qui olim, ut videntur, dispersi atque perempti sunt. Illi autem agricolae ad quos vinea transferri praecipitur, significant [Col. 0122D] apostolos, vel successores apostolorum.

[1Kb] 189. Rex qui fecit nuptias filio suo (Matth. XXII), Deus Pater intelligitur, qui copulavit ex virgine carnem [Col. 0123A] virginem Christo. Servi vero, qui missi sunt vocare invitatos, apostoli sunt atque prophetae, qui Judaeos per legem et Evangelium vocaverunt; sed illi modo terrenis voluptatibus, modo carnis et legis onere pressi, solemnitatem adventus Domini contempserunt, ex quo se indignos existimaverunt vita aeterna, gentes autem introisse manifestantur.

190. Rex iratus, qui misit exercitus suos, et perdidit interfectores illos, et civitatem illorum incendit (Ibid.), Deus Pater est, qui suscitavit Vespasianum Caesarem Romanorum, qui et populum gladio vastavit, et civitatem Jerusalem funditus cum suis universis evertit, ita ut ulterius belligerare non possit.

191. Homo autem non habens vestem nuptialem in accubitu, qui, loquente rege, obmutuit; quem [Col. 0123B] jubet servis ablatum mitti in tenebras exteriores (Ibid.), ille est qui in fide quidem cum caeteris requiescit; sed si inventus fuerit in die judicii vestem carnis habere pollutam, confestim jubetur ab angelis tolli, et mergi in gehennam ignis aeterni.

192. Duo debitores, ex quibus unus debebat feneratori denarios quingentos, et alter quinquaginta (Luc. VII), significant utrumque populum, Judaeorum, scilicet, et gentium, ex quibus ille qui quinquaginta denarios debuit Judaeorum typum habuit; ille vero qui 144 quingentos, gentium figuram expressit, qui ab initio mundi debitor semper existens, chirographum peccati per poenitentiam non solvit. Adveniente itaque Christo, tandem credidit, atque uberiorem misericordiae fructum accepit, unde quia [Col. 0123C] plus illi concessum est a Christo, amplius diligit Christum, sicut scriptum est: Cui plus dimittitur, plus diligit.

193. Septem vero fratres qui uni mulieri nupserunt, et sine filiis mortui sunt (Marc. XII), homines infideles intelliguntur, qui per septem mundi aetates, in hac terra totam vitam suam sine fructu justitiae consumpserunt.

194. Duo in lecto (Matth. XXIV) illos figurant qui remoti a turbis in otio quodammodo vitae vacare videntur.

195. Duae molentes (Ibid.) illi intelliguntur qui negotiis temporalium rerum circumferuntur.

196. Duo in agro (Ibid.), illi sunt qui in ministerio Ecclesiae, tanquam in agro dominico, operantur, [Col. 0123D] ex quibus, adveniente nocte, id est, saeculi adversitate, quidam permanent in fide, et assumuntur ad vitam, quidam discedunt, et relinquuntur ad poenam.

197. Quinque virgines sapientes (Matth. XXV) omnes animae sanctae intelliguntur, quae quoniam per quinque sensus corporis nullam admittunt cordis [Col. 0124A] corruptionem, idcirco quinario numero computantur.

198. Quinque autem virgines fatuae, quae non habent in vasis oleum (Ibid.), illae animae sunt quae habent quidem integritatem corporum, sed non servant intra conscientiam boni operis testimonium, dum in facie gloriantur apud homines, et non corde apud Deum. Ideoque, quia in vasis pectorum suorum mentis splendorem non gerunt, adveniente Domino, a regni ejus gaudio excluduntur.

199. Homo peregre proficiscens, qui tradidit bona sua servis suis (Ibid.), Christus est, qui post resurrectionem suam ad coelos regrediens, tradidit evangelicam gratiam evangelicis negotiatoribus fenerandam. Sed primus servus in quinque talentis sibi [Col. 0124B] datis quinque libros legis accepit, quod doctrina et opere decem praeceptorum amplificavit.

[1Kb] 200. Alius duobus talentis duo Testamenta promeruit, eaque 145 morali ac mystico sensu pie dispensando duplicavit.

201. Tertius, sub figura unius talenti, gratiae donum acceptum in terrenis voluptatibus obscuravit, ideoque projectus est in infernum, quia nullum inde operatus est fructum.

[1Kb] 202. Alii in primo servo sensus cordis et corporis acceptos, in secundo intelligentiam et opus, in tertio rationem intellexerunt.

203. Juvenis filius viduae quem Dominus mortuum extra portas urbis suscitavit (Luc. VII), significat eum qui palam quodlibet mortiferum crimen admittit; [Col. 0124C] quique nonnunquam audito verbo Dei a morte peccati resurgit, et per poenitentiam Christi vivere incipit; redditurque viduae matri suae, id est, Ecclesiae.

[1Kb] 204. Homo qui descendebat a Jerusalem in Jericho, et incidit in latrones (Luc. X), ipse Adam figuratur in genere suo, qui dum descendit de paradiso coelesti in mundum, incidit in angelos tenebrarum.

205. Samaritanus descendens, qui vulnera ejus curavit (Ibid.), Christus est custos noster, qui de coelo descendit, et genus humanum a vulneribus peccatorum curavit.

206. Stabularius (Ibid.) apostoli sunt, vel successores eorum qui infirmitatem nostram praedicatione [Col. 0124D] evangelica recreant.

207. Martha, quae excepit Christum in domum suam, et in hac ministrabat (Ibid.), significat Ecclesiam, in hac vita Christum in corde excipientem, et in opere justitiae laborantem.

208. Maria, soror ejus, quae sedebat secus pedes [Col. 0125A] Christi, et audiebat verbum (Ibid.), demonstrat eamdem Ecclesiam, in futuro saeculo ab omni opere cessantem, et in sola contemplatione sapientiae Christi requiescentem.

209. Homo qui media nocte postulabat ab amico tres panes (Luc. XI), similitudinem exprimit cujusque in media tribulatione Dominum postulantis, ut det ei scientiam Trinitatis.

146 [1Kb] 210. Dives, cujus uberes fructus ager attulit (Luc. XII), significat hominem luxuriis deditum, et abundantem peccatis, quem immoderate plus amplius peccare desiderantem arguit Dominus dicens: Stulte, hac nocte auferunt animam tuam abs te; quae parasti, cujus erunt?

211. Quinque illi in domo una, id est, pater, mater, [Col. 0125B] filius, filia, nurus, ex quibus duo in tres, et tres in duos dividuntur (Ibid.), significant humanum genus fide et religione invicem separatum, partim in discissione schismatis, quod duo significant, partim in numero trinitatis, quod tria demonstrant. Divisus est enim filius adversus patrem suum, id est, populus ex gentibus veniens adversus diabolum, cum quo antea fuerat sociatus. Divisa est et filia adversus matrem suam, id est, plebs ex Judaeis credens adversus impiam Synagogam. Divisa est et nurus adversus socrum suam, Ecclesia videlicet ex gentibus adversus matrem sponsi sui Synagogam, de qua secundum carnem Christus fuerat procreatus. Qui homines separantur sibi invicem, alii terrenam, alii coelestem gloriam appetentes.

[Col. 0125C] [3Kb] 212. Galilaei XVIII super quos cecidit turris in Siloe, et occidit eos (Luc. XIII), interitum plebis Judaeorum insinuat. Decem et octo enim apud Graecos ex iota, , et eta, , litteris exprimuntur, quibus figuris nomen Jesus scribitur, in quem illi credere nolentes pariter a Romanis cum sua urbe prostrati sunt.

213. Homo qui arborem fici in vinea sua plantavit, Christus est, qui Synagogam in Judaico populo condidit, quam cum Dominus, quasi inutilem, jussisset abscidi, fit illi a colonis apostolis fossa humilitatis, adhibetur stercus, id est, confessio peccatorum; sicque in novissimo credendo commutabitur in melius, dabitque fructus justitiae copiosos.

[Col. 0126A] 214. Mulier quae, decem et octo annos infirmitatem habens, a Domino curata est (Luc. XIII), Ecclesiae typus est, quae in fine temporum salutem fidei consecuta est. Sex enim aetatibus mundus iste completur 147 cujus tamen tempus habet tripertitam discretionem, unam ante legem, alteram in lege, tertiam sub gratia. Sexies ergo terni decem et octo efficiunt, quo numero tempus hoc nostrae salutis insinuatur, quando, a Satanae vinculis soluti, quibus curvati eramus, donum salutis et spem supernae contemplationis accipimus.

215. Hydropicus quem Dominus curavit (Luc. XIV) demonstrat eos quos fluxus carnalium voluptatum exuberans aggravat.

216. Homo habens duos filios (Luc. XV) Deus est, [Col. 0126B] habens duos populos, quorum major figuram tenuit Judaeorum, qui permansit in Dei cultu; alter junior gentium, qui, conditore deserto, servus factus est idolorum, quem per egestatem fidei revertentem clementer suscepit Deus Pater, et pro conversione ejus sub vituli typo immolat Filium unicum; tribuit etiam annulum fidei, et stola immortalitatis induit eum, quanquam Judaeus frater livoris torqueatur invidia, propter salutem tamen ejus gaudium concinit angelorum symphonia.

217. Dispensator prodigus, quem dominus a villicatione removeri praecepit, et fraudem faciens domino suo, relaxavit debitoribus partem, ut haberet unde in posterum viveret (Luc. XVI), haec comparatio ad exemplum nostrum proposita est; nam si ille a domino [Col. 0126C] suo laudari promeruit, quia, fraudem ei faciens, in posterum sibi de alienis rebus providit, quanto magis Christo placere possumus, si ex propriis nostris misericordiam indigentibus faciamus, a quibus recipi in aeterna tabernacula possimus?

[2Kb] 218. Dives qui induebatur purpura et bysso (Ibid.) significat Judaeorum superbiam, florentem quondam imperii claritate, vel honoris excellentia.

148 219. Mendicus ulcerosus (Ibid.) demonstrat gentilem populum, confessionibus peccatorum humiliatum.

220. Quinque fratres divitis illius qui apud inferos torquebatur (Ibid.) Judaei intelliguntur, qui sub quinque libris positi sunt.

[Col. 0127A] 221. Decem leprosi, qui mundantur a Domino (Luc. XVII), haeretici significantur, qui in varietate colorum diversitatem habent schismatum, quique ideo ad sacerdotes mittuntur, ut, detersa omni varietate errorum, unitatis percipiant sacramentum.

222. Judex iniquus, qui Dominum non timebat, assidue tamen deprecantem viduam exaudivit (Luc. XVIII), similitudo est qua demonstratur quantam spem habere debeat qui Dominum indesinenter exposcit, cum etiam apud aures iniqui judicis valuerit frequens instantia viduae deprecantis. Ipsa autem vidua significare potest Ecclesiam, perseverantia sua petentem ultionem de inimicis suis, diabolo, vel haereticis.

223. Pharisaeus orans in templo (Ibid.) Judaeorum [Col. 0127B] est populus, qui ex justificationibus legis extollit merita sua.

224. Publicanus vero (Ibid.) gentilis est populus, qui longe a Deo positus confitetur peccata sua, quorum unus superbiendo recessit humiliatus, alter confitendo Deo appropinquare meruit exaltatus.

225. Caecus sedens secus viam (Ibid.) populum demonstrat gentilem, qui per Christi gratiam fidei meruit claritatem.

226. Zachaeus (Luc. XIX) gentilis est populus, gratia meritorum pusillus, qui tamen, a terrenis actibus sublevatus, per lignum dominicae crucis Christi mysterium contemplatur.

227. Homo nobilis qui in longinquam abiit regionem accipere sibi regnum (Ibid.), Redemptor noster [Col. 0127C] est, qui usque ad fines terrae pervenit accipere regnum in populis gentium.

228. Cives qui noluerunt eum regnare (Ibid.) Judaei intelliguntur, qui Christum regem spreverunt.

229. Servus qui mnam unam accipiens, decem acquisivit (Ibid.), significat doctores qui, accepta gratia Evangelii, in decem verborum Decalogi praedicamentis bene usi sunt, et docendo multos in 149 fide acquisierunt, idcirco, adveniente Domino, laudabuntur, quia lucrati sunt.

230. Qui vero ex una quinque acquisivit (Ibid.), illos demonstrat qui mandatum Dei servantes consequuntur scientiam legis, in quinque libris Moysi scriptam, eamque docendo ad usum salutis necessarium fenerantur.

[Col. 0127D] 231. Qui vero mnam ipsam in sudario conservavit (Ibid.), ostendit eum qui creditum sibi gratiae donum delicate otioseque tractavit, unde et recte amittit collatam gratiam, quia per negligentiam praedicare contempsit, ut ei augeretur quod laboravit.

232. Vidua quae in gazophylacio duo jecit minuta (Luc. XXI), animam fidelem demonstrat ejus qui in thesauro cordis sui fructum dilectionis Dei et proximi servat.

233. Sponsus (Joan. II) Christus est; cujus nuptiae cum Ecclesia celebrantur, in cujus conjunctione aqua in vinum mutatur, quia credentes [Col. 0128A] per lavacri gratiam transeunt ad passionis coronam.

234. Architriclinus (Ibid.), Moyses intelligitur, qui miratur meliorem et sanctiorem populum per Jesum in Evangelium congregatum, quam illum priorem ab Aegypto deductum; finitum enim vinum ostendit sublatam esse gratiam Spiritus sancti a Judaeis, et per apostolos in gentibus contributam.

235. Mulier Samaritana (Joan. IV) mystice intelligitur Synagoga quinque libris legis, quasi quinque viris, secundum sensum carnis, subjecta, quam misericorditer Dominus provocat haurire aquam vivam, lavacri scilicet percipere gratiam, vel secretam legis intelligentiam.

236. Mulier adultera, quae offertur a Judaeis Domino [Col. 0128B] lapidanda (Joan. VIII), est Ecclesia ex gentibus, quae, prius relicto Deo, in idolis fuerat fornicata, hanc volebat Synagoga zelans interfici, et Christus eam salvat per remissionem delicti, nec sinit eam perire, qui novit veniam condonare peccantibus.

237. Simon leprosus (Matth. XXVI) gentilis est populus, qui est a Redemptore mundatus.

238. Mulier quae unguento caput Domini unxit (Ibid.) Ecclesia est, quae fructus sui operis fideique odorem ad laudem Dei et Christi gloriam refert.

239. Angelus ille ad cujus descensum movebatur aqua, quinque porticibus cincta (Joan. V), Christus est, in cujus adventu turbatus est 150 Judaeorum populus quinque libris conclusus: descendente enim angelo, commovebatur aqua, et sanabatur infirmus; [Col. 0128C] descendente de coelis Christo, commotus est in passione ejus idem populus, et sanatus est mundus.

[1Kb] 240. Caecus a nativitate, quem Dominus, postquam unxit oculos, ad piscinam Siloe misit lavandum (Joan. IX), significat genus humanum a nativitate, id est, a primo homine errorum tenebris vitiatum, cujus oculos Dominus de sputo et luto linivit, quia verbum caro factum est. Et lavari oculos in piscina jussit, ut baptizatus in Christo, acciperet legem fidei, et crederet in eum qui humilis in mundo apparuit.

241. Lazarus, quem Dominus quatriduanum fetentem de monumento suscitavit (Joan. XI), significat mundum, quem gravissima peccati consuetudo [Col. 0128D] corruperat, qui tamen quarta die mortis resuscitatur. Prima enim dies est mortis, tracta ex Adam propago mortis; altera dies mortis est transgressio legis naturalis; tertius est dies mortis praevaricatio datae legis; quartus dies mortis est contemptus evangelicae praedicationis, in quo die Dominus, suum opus respiciens, misericorditer resuscitare dignatus est.

242. Servus principis sacerdotum, cujus dextra amputatur auricula (Matth. XXVI), Israeliticus est populus, propter incredulitatem servus effectus. Hic dexteram aurem amittit, dum ad sinistram per intellectum [Col. 0129A] litterae transit, cui Dominus in his cui credunt auditum restaurat fidei, et obedientem evangelici facit mandati.

243. Princeps sacerdotum, qui scidit vestimentum suum in Domini passione (Ibid.), indicat Hebraeum populum nudatum sacerdotio, et evacuatum regno scisso.

244. Barabbas, qui Judaeis dimittitur (Matth. XXVII), significat Antichristum, quem illi errantes meruerunt suscipere pro Christo.

245. Herodes et Pilatus, qui, cum essent discordes, in passione Domini amicitia foederantur (Luc. XXIII), indicant primum divisos fuisse utrosque populos circumcisionis et gentium, qui tamen per passionem Domini in fide concordaverunt.

246. Simon Cyrenaeus, cui gestandam crucem [Col. 0129B] imposuerunt (Ibid.), 151 gentium populus intelligitur, qui peregrinus in lege, obediens efficitur Evangelio, crucis ipse Christi vector, et fidei bajulus factus.

[Col. 0130A] 247. Duo latrones (Ibid.) populum exprimunt Judaeorum et gentium: quorum unus incredulus blasphemat Christum in cruce pendentem, alter fidelis Judaeos increpat blasphemantes.

248. Quatuor milites, qui quatuor partes sibi de Jesu vestimentis fecerunt (Psal. CXVIII, 162), praefiguraverunt quatuor partes mundi, qui diviserunt sibi eloquia Christi, sicut scriptum est: Laetabor ego super eloquia tua, sicut qui invenit spolia multa.

249. Mulieres quae apostolis Domini resurrectionem annuntiant, lex et prophetia intelliguntur, quae gloriam resurrectionis Christi, antequam revelaretur, quasi praecursores praedicaverunt.

[1Kb] 250. Septem discipuli, cum quibus Dominus post resurrectionem suam convivasse describitur, septimam [Col. 0130B] indicant post resurrectionis futurae requiem, per quam omnes sancti per Christum aeterna beatitudinis refectione saturabuntur, ad quam saturitatem nos perducat Christus. Amen.




[Col. 0129]
SANCTI ISIDORI HISPALENSIS EPISCOPI DE ORTU ET OBITU PATRUM QUI IN SCRIPTURA LAUDIBUS EFFERUNTUR. (C,S)



152 Praefatio.

[Col. 0129] [1Kb] 1. Quorumdam sanctorum patrum nobilissimorumque virorum ortus vel gesta cum genealogiis suis in hoc libello indita sunt; dignitas quoque, et mors eorum, atque sepultura, sententiali brevitate notata. Quae, quamvis omnibus nota sint qui per amplitudinem percurrunt Scripturarum, facilius tamen ad memoriam redeunt dum brevi sermone leguntur.



EX VETERI TESTAMENTO.

    I. Adam.
    II. Abel.
    II. Enoch.
    IV. Noe.
    V. Melchisedech.
    VI. Abraham.
    VII. Isaac.
    VIII. Jacob.
    IX. Loth.
    X. Joseph.
    XI. Judas.
    XII. Ruben.
    XIII. Simeon.
    XIV. Levi.
    XV. Zabulon.
    XVI. Issachar.
    XVII. Dan.
    XVIII. Gad.
    XIX. Aser.
    XX. Nephtalim.
    XXI. Benjamin.
    XXII. Ephraim.
    XXIII. 153 Manasses.
    XXIV. Job.
    XXV. Moyses.
    XXVI. Aaron.
    XXVII. Josue.
    XXVIII. Phinees.
    XXIX. Gedeon.
    XXX. Jephte.
    XXXI. Samson.
    XXXII. Samuel.
    [Col. 0130] XXXIII. David.
    XXXIV. Salomon.
    XXXV. Elias.
    XXXVI. Eliseus.
    XXXVII. Isaias.
    XXXVIII. Jeremias.
    XXXIX. Ezechiel.
    XL. Daniel.
    XLI. Osee.
    XLII. Joel.
    XLIII. Amos
    XLIV. Abdias.
    XLV. Jonas.
    XLVI. Micheas.
    XLVII. Nahum.
    XLVIII. Habacuc.
    [Col. 0131] XLIX. Sophonias.
    L. Aggaeus.
    LI. Zacharias.
    LII. Malachias.
    LIII. Nathan.
    LIV. Achias.
    LV. Addo.
    LVI. Azarias.
    LVII. Zacharias.
    LVIII. Tobias.
    LIX. Tres pueri.
    [Col. 0132] LX. Esdras.
    LXI. Zorobabel.
    LXII. Esther.
    LXIII. Judith.
    LXIV. Machabaei.





CAPUT PRIMUM.
[Col. 0131A]

2. Adam protoplastus, et colonus paradisi, princeps humani generis et delicti, ad imaginem Dei factus, universitati praelatus, qui creaturis nomina dedit atque in eis potestatem dominandi accepit.

3. Hic in deliciis florentis paradisi constitutus, inter redolentes aromatum sylvas ac vernantia floribus arva, ruris habitator, novae vitae gaudia peragebat: ubi tellus fecunda viret perpetuo vere, ubi fons decurrens quadrifluo labitur amne.

4. Sed postquam serpentis dolo, lingua etiam pollutus feminea, per tactum ligni, loci beatitudinem profanavit, paradiso projectus, terram sentibus squallentem operarius gemens incoluit. Amissaque immortalitate, in pulverem, unde carnis sumpserat [Col. 0131B] ortum, post cursum annorum nongentorum triginta rediit. Hinc jam 154 posteritas in crimine hujus parentis exsulem se paradiso factam, ac labori mortique subactam ingemuit.

[1Kb] 5. Sepultus est autem in loco Arbee, qui locus nomen a numero sumpsit, hoc est quatuor; nam tres patriarchae ibidem sunt sepulti, et hic quartus Adam. Distat autem locus iste non procul ab Hebron, metropoli urbe Allophylorum, in qua fertur quondam fuisse habitatio gigantum, ubi etiam et David postea unctus est in regem. Est autem civitas sortis Judae in sacerdotibus separata, distans ad australem plagam millibus XXII ab Hierusalem.



CAPUT II.

[1Kb] 6. Abel filius Adam et pastor ovium, in vita innocens, [Col. 0131C] in morte patiens, post mortem non silens, in martyrio primus, in obedientia summus, in sacrificiis Deo placens, in meritis fratri displicens; quem Cain impius, et parricida novus, stimulante invidia innocuum ferro nondum sanguine maculato prostravit, cum adhuc innocens ferrum cruoris humani facinus non haberet.



CAPUT III.

7. Enoch filius Jared, septimus ab Adam, placens Deo, malorum nescius, mortis ignarus, qui sceleratorum hominum non ferens angustias, a perniciosis contractibus [Al., contactibus] mundi substractus, [Col. 0132A] meruit in eum locum transferri vivens unde fuerat protoplastus expulsus. Sublatus est autem annorum trecentorum sexaginta quinque. Manet autem hactenus in corpore; in consummatione mundi restituet [Al., saeculi restituens] cum Elia mortalem vitae conditionem.



155 CAPUT IV.

8. Noe filius Lamech, decimus ab Adam, secundus pater orbis atque reparator, justitia insignis, longanimis in spe, sapiens in opere, solus in terris justus. Iste jussus arcam condidit, admonitus introivit, nec horruit turbulentos diluvii fluctus, nec fragores ventorum, vel murmura coeli expavit, gestaturque per procellas, nec mergitur, serpentibus sociatur et bestiis, nec terretur; cui ferae colla submittunt, alites famulantur.

[1Kb] 9. Namque avem misit, redeuntem sustinuit, [Col. 0132B] sed perfida fraude corvi decipitur, ministerio columbae gestantis ore ramum paciferae arboris edocetur. Reseratisque foribus arcae bestias et cuncta animantia per septem dies abire permittens, ipse postmodum egressus cum liberis, Deum collaudat ac laetus victimas immolat. Cujus arcam veteres resedisse testantur in Armenia super montes Ararath. Hic nongentesimo quinquagesimo anno mortuus est.



CAPUT V.

[1Kb] 10. Melchisedech rex Salem, sacerdos Dei altissimi primus, verique oblator sacrificii, cujus origo secreta. Hunc esse aiunt Haebrei Sem primogenitum Noe, tritavum Abrahae. Ipse est enim pater patrum, prophetarum et apostolorum origo, ipse est qui paternae pietatis benedictione, dominus fratris esse promeruit. [Col. 0132C] Quique versis incedens vestigiis patris genitalia texit, nec derisit ebrium, ut procax et reprobus filius, sed velavit, ut verecundus.

11. Unde accidit, in lege Judaeorum parentes a filiis nunquam videri nudatos. Iste Abrahae revertenti post victoriam benedixit, idem in typo veri sacrificii de frugibus terrae prior panem et 156 vinum Deo hostiam obtulit, quia sacerdotium et regnum vere primogenitis debebatur, antequam Aaron sacerdotio fungeretur.

12. Hic etiam prior omnium post diluvium urbem Salem condidit, in qua etiam et regnavit, quae postea Jebus sive Solyma dicta est, et nunc derivato vocabulo [Col. 0133A] Jerosolyma vocitatur; vixit annis sexcentis, et perduravit usque ad septuagesimum aetatis Isaac anunm, mortuusque est ac sepultus in civitate sua Jerusalem.



CAPUT VI.

[1Kb] 13. Abraham pater gentium, filius Thare, de stirpe Sem, natione Chaldaeus, fide primus, exsul spontaneus, obediens in praeceptis, credulus in promissis, pauper in patria, in peregrinatione locuples, in praeliis victoriosus, in victoria non avarus. Reges quinque superavit, et spoliis exuit, captivumque parentem reduxit.

14. Eo summus ut Trinitatem in typo videret, et unitatem in mysterio veneraretur; eo fidelis, ut in promisso genere contra spem naturae Deo crederet: adeo justus atque devotus, ut indulgentiam unici [Col. 0133B] pignoris divinitati non praeponeret; sed incunctanter praecipienti parens ad immolandum filium religiosus parricida gladio dexteram armaret.

15. Qui dum distrinxit ferrum, unicum pignus in victimam oblaturus, nec natum perdidit, nec hostiam amisit. Filium enim in sacrificium obtulit, et arietem pro filio immolavit. Vixit autem centum septuaginta quinque annos, sepultusque est in agro Ephron, in spelunca duplici in cujus interiori parte sepultum ferunt Adam, in exteriori vero Abraham. Distat autem hic locus, ut Josephus edocet, septimo ab urbe Hebron stadio, ibique asserit Abraham et filios ejus sepulcrum habere pulcherrimo instructum marmore.

[1Kb] 16. Illic etiam, et terebinthum magnam arborem a constitutione 157 mundi fuisse asseverat. Hanc beatus [Col. 0133C] Hieronymus usque ad Constantini imperium perdurasse scribit, ipsa est enim quercus Mambrae Amorrhaei, qui fuit amicus Abrahae, quae apud gentiles in tanta exstitit veneratione, ut eam muri ambitu circumseptam solemni veneratione colerent.



CAPUT VII.

[1Kb] 17. Isaac filius Abrahae ex promissione in terra Chanaan genitus, semen aeternum vocatus, conjugalis vitae castimonia clarus, promptus ad gratiam, ad ignoscendum paratus, qui excludentes non armis expulit, sed patientia vicit; qui poenitentes cum bonitate recepit, qui per amorem Dei eo usque detulit honorem parenti, ut ad aram sponte sacrificandus accederet, atque in figuram Christi mortem non recusaret. Obiit centum octoginta annorum, sepultusque [Col. 0133D] est juxta patrem suum.



CAPUT VIII.
[Col. 0134A]

[1Kb] 18. Jacob filius Isaac, natus in terra Chanaan, dilectus matris, supplantator fratris, humilis quoque, et simplex, et innocentem habitans domum. Hic autem, postquam primogeniti praeripuit benedictionem, obedivit matri, et fraternae iracundiae patienter cessit, patriamque et parentes relinquens, exsul effectus servitutem longam sustinuit, laborem famis pertulit et frigoris, servivit socero, ut pastor mercenarius pavit gregem, exspectans non de divisione sed de gregis lucro mercedem; qui peregre profectus, dum consortio egeret hominum, comitatum meruit angelorum.

19. Hic Domino colluctatus praevaluit, hic facie ad faciem Deum vidit; hic famis inopia pulsus, cum [Col. 0134B] praeclara progenie ingressus est in Aegyptum. Emensis centum quadraginta septem annis, naturae reddidit debitum, sepultusque est cum patribus suis.



158 CAPUT IX.

[1Kb] 20. Lot filius Aram consanguineus Abrahae, pater Moab, et Amon, apud Chaldaeos natus, homo justus, hospitalis, in Sodomis pie casteque inter nefariam gentem conversatus, qui propter solum hospitalitatis officium etiam susceptor effectus est angelorum. Sulphureumque exitium ac Sodomitarum evasit incendium, mansitque postmodum in urbe Segor, quae est juxta mare Mortuum, ubi balsamum gignitur, et copiosa poma palmarum.



CAPUT X.

21. Joseph princeps Aegypti, filius Jacob ex Rachel, [Col. 0134C] ortus in terra Chanaan, benedictus in primogenitum Israel, et accipiens primatum Ruben, dilectus patri, et solus prae caeteris haeres paternae possessionis.

22. Hic zelo sublatus a fratribus in lacum mittitur, ob invidiam venditur, factus humilis usque ad servitutem, patiens usque ad carcerem, pudicus usque ad passionem, fit in interpretatione sapiens, in consilio futuri prudens, in regno particeps, in fecunditate ordinator providus, in fame dispensator justus, ad reddendam pro malo bonae retributionis gratiam promptus, dum injuriam fratribus non rependit, sed fame depulsa necessitatis subsidia contulit.

[1Kb] 23. Principatus est in Aegypto annis octoginta. Exactisque aetatis centum et decem annis, longae quietis gratia diem ultimum clausit. Sepultusque est in Aegypto, [Col. 0134D] cujus ossa transtulerunt filii Israel in Sichem civitatem [Col. 0135A] patris sui Jacob, quam nunc tam Latini quam Graeci Sichimam vocant. Ipsa est autem quae nunc vocatur Neapolis urbs Samaritanorum, ubi sepulcrum ejus usque in hodiernam diem cernitur.



159 CAPUT XI.

[1Kb] 24. Judas regalis successionis insignis prosapia, cui ducatus bellorum, et Israel traditur regnum, qui nomen genti ex suo nomine dedit, praepotens ut leo in regni virtute, et clarus splendore potentiae. Cujus quidem imperii posteritas non cessavit, quousque Christus, quasi catulus leonis, ex germine ejus ortus ascenderet, atque spes gentium ex virginali procedens utero mirabiliter coruscaret.



CAPUT XII.

25. Ruben primogenitus filius Israel, aetate fratribus [Col. 0135B] major, sed posteritatis numero minor, paternum torum polluit, atque ordinem primogenitae dignitatis amisit.



CAPUT XIII.

[1Kb] 26. Simeon princeps scribarum, et violatae pudicitiae vindex, non habens haereditatem, sed manens in tribu Juda, particeps in possessione.



CAPUT XIV.

27. Levi sacerdotalis auctor originis, cum tribu Juda permixtione generis junctus, sed in Israel toto divisus, carens propriae sortis funiculo, et habitans in universis sortibus fratrum.



CAPUT XV.

[1Kb] 28. Zabulon, possessor maris magni, et littorum, et dominans in cunctis urbibus Phoenicum et Sidoniorum.



160 CAPUT XVI
[Col. 0135C]

29. Issachar studiosus in laboribus terrae, possidens Galilaeam, et de benedictionis suae fructibus dona porrigens regibus.



CAPUT XVII.

30. Dan, cujus ex germine Samson, sceptrum tenet Israel, fortis Nazaraeus, et triumphator in hostibus, obsidens in morem serpentis Philistinorum semitas, et equitatum ejus, ut regulus, spiritu oris sui depopulans.



CAPUT XVIII.

31. Gad, in procinctu praelii expeditus, pro fratribus trans Jordanem relictis adversus hostes gentesque dimicat, et forti brachio victor triumphat.



CAPUT XIX.
[Col. 0135D]

32. Aser, divitiis insignis, replens deliciis principes.



CAPUT XX.

33. Nephthalim in pinguedine terrae uberrimus, et in doctrina legis abundans.



CAPUT XXI.

34. Benjamin inter fratres ortu posterior, imperio [Col. 0136A] prior, cujus nativitatis processus matri dedit occubitum. Ipse est lupus vorax et sanguinarius, qui super basem sortis suae mane hostiae sanguinem fudit, et ad vesperam escas principibus et sacerdotibus dividit.



CAPUT XXII.

35. Ephraim semen Joseph, et adoptivus filius Israel, atque in numero 161 patriarcharum benedictioni testamento relictus; minor aetate fratre, sed majori praelatus gratia benedictionis, in cunctis tribubus fortior, et inter fratres dominator invictus. Hic partem tribus levitarum accepit.



CAPUT XXIII.

36. Manasses dilatatus in millibus, una cum Joseph patre suo mystice passus tributum [Al. possedit tribum]. [Col. 0136B] Hi sunt patres [Al. propagines] apostolorum et principes populi Judaeorum, tribus Jacob, et praeclara progenies Israel. Quibus pater moriens pro divitiarum copiis, sanctificationis gratiam dereliquit, Quique, regnante Joseph in Aegypto, regnaverunt, ibique etiam post longam vitae quietem occubuerunt atque sepulti sunt.



CAPUT XXIV

[1Kb] 37. Job filius Zarae de Bosra rex Idumaeorum, quartus post Esau, successor Balach filii Beor, homo gentilis, fide clarus, humilitate summus, hospitalitate praecipuus, in disciplina mansuetus, in eleemosynis largus, dives in censu, extemplo factus egenus, locuples in liberis, repente orbus: tentationi traditur, sed contra tentationem fidei lorica armatur [Al. fide religionis [Col. 0136C] armatur], factus gloriosus in certamine, aequanimis in dolore, damna rerum pertulit, funera pignorum doluit, corporisque vulnera patienter accepit [Al. excepit], et inter supplicia semper Deum glorificavit, male suadentem insuper sapienter sustinuit conjugem; verba amicorum ratione superavit; unde, et pro tanta virtute patientiae, duplici in fine remuneratione sublevatur, recipiens post rerum casum multiplicem claritatem bonorum [Al. donorum].

38. Post noctem enim tristitiae, diem genuit; post fetores ulcerum, casiae fragrantiam edidit, post abjectionem, cornu unctionem regni promeruit, et tibiam in accentu laudis assumpsit. Vixit autem post plagam centum quadraginta annis, et fuerunt omnes dies vitae ejus ducenti quadraginta octo anni, et mortuus [Col. 0136D] est 162 atque sepultus in regione sua. Hunc Hebraei asserunt non fuisse de genere Esau, sed de Nachor fratris Abraham descendisse stirpe, et fuisse eum temporibus patriarcharum. Nachor enim genuit Hus, de cujus stirpe creditur generatus, secundum quod in exordio voluminis ejus notatur: Vir erat in terra Hus nomine Job.



CAPUT XXV.
[Col. 0137A]

[1Kb] 39. Moyses filius Amram ex tribu Levi, dux et propheta Israel, regis filiae adoptivus, Dei amicus, Pharaonis dominus, in rubo flammante et non urente, vocibus angelicis evocatur, quem ut exemplo firmaret Deus, insinuatam ejus manum jussit emori, et rursus retractae vigorem et motus reddidit, et caloris [Al., coloris]: cujus facies spe [Forte specie] futurae gloriae illuminatur, humilis, ut ait quidam sapiens, in recusando ministerio, subditus in suscipiendo, in conservando fidelis, in exquirendo pervigil, in regendo populo vigilans, in corrigendo vehemens, in amando ardens, in sustinendo patiens, qui pro subjectis se Deo interposuit consulenti, opposuit irascenti.

[1Kb] 40. Hic pro populi libertate propriam objecit [Col. 0137B] salutem, regis saevissimi non minas, non tela trepidavit. Quin etiam extulit contra dracones ejus virgam, ac per manum Dei oppugnatores Israel decem plagis ejus imperium verberavit. Primum in cruorem vertit fontes et flumina, dehinc ranarum multitudine urbes, muscarum nubibus aera complevit, locustis vastavit cuncta virentia, mortem intulit jumentorum, percussit ulcere homines, vastavit grandine terras, obduxit, tenebris coelum, eorumque primogenita valido terrore peremit.

41. Post haec exspoliavit Aegyptios, eductisque populis eremi pandit iter flammea praecedente columna. Nec mora, mare transiens dividit, refrenatisque hinc inde aquarum cumulis, pergenti populo viam sicco vestigio praebuit. Hostes dehinc operuit fluctibus, atque [Col. 0137C] amaras aquas per tactum ligni in suavitatem convertit. Quin etiam inter haec esurienti Israel coeleste praebuit pabulum, volucrumque escis replevit loca castrorum.

163 42. Percussit insuper petram, atque extemplo dura saxorum crepidine copiosa fluenta manarunt. Ascendit quoque verticem montis Sinai, faciem Domini contemplaturus, ibi quadraginta dierum jejunia pertulit; descendens incendit vitulum, sacrilegos prostravit gladio, legem acceptam a Deo populo tradidit, ritumque religionis instituit.

43. Inter haec quoque bella gessit, victoriis claruit, virgam in manu tenens; hostes quos non contigit, superavit: lethiferos aspidum morsus aerei serpentis aspectu sanavit. Dathan et Abiron, terrae compagibus ruptis, viventes profundo hiatu dejecit. [Col. 0137D] Ad extremum conscendit montem Nebo, terramque repromissionis, demonstrante Domino, aspicit. Mortuusque est, jubente Domino, in monte Abarim; sepultusque est a Domino in valle Moab, quae est in Arabia.

44. Rexit autem populum Dei in eremo annis quadraginta, obiitque annorum centum viginti. Quidam autem eum vivere testantur, pro eo quod sepulcrum ejus non reperitur. Et quia apparuit Domino in monte Thabor cum Elia, mortuum autem illum esse, non raptum, certissime sacra Scriptura testatur.



CAPUT XXVI.
[Col. 0138A]

45. Aaron frater Moysi, et insignis miraculorum socius, atque in Lege sacerdos Domini primus, cujus virga sorte electa, fronde et germine floruit. Quique thuribulum in dextra gestans, furenti se flammae opposuit, atque stans inter vivos et mortuos, objectu sui corporis transire ignem ad agmen viventium non permisit. Hic per hostiam victimarum, et sacrificium sanguinis, futuram Christi passionem expressit: hic jus et principatum sacerdotii per ordinem generis et successionis suae transmisit.

46. Anno autem quadragesimo egressionis filiorum Israel de terra Aegypti, cum esset annorum centum viginti trium, mortuus est juxta praeceptum Domini in monte Hor, qui est juxta Petram, insignem Arabiae [Col. 0138B] urbem. Ibi et sepulta jacet soror ejus Maria, ubi etiam et nunc usque ostenditur rupes, qua percussa, Moyses aquas sitienti populo praebuit. Est autem hic locus in extremis finibus Idumaeorum.



CAPUT XXVII.

164 47. Josue filius Nun, ex tribu Ephraim in Aegypto natus, Moysi discipulus, et potestatis successor, novique praelii triumphator. Qui, quousque expediret victoriam ut sol staret, coelo imperavit. Jordanis etiam cursum transitu suo resistere [Al., stare] fecit. Jericho inexpugnabiles muros clangentium tubarum sono dejecit.

48. Chananaeorum evertit regna, reges exstinxit, ac populum Dei solus in terram repromissionis induxit, eamque sorte distribuit. Viginti [Col. 0138C] septem annis praefuit in Israel. Occubuitque centum et decem annorum atque sepultus est in Tamnathsare civitate sua, quae sita est in latere montis Gaas, contra Aquilonem, ubi usque hodie insigne monumentum ejus ostenditur. Est autem in tribu Dan.



CAPUT XXVIII.

49. Phinees sacerdos, filius Eleazari sacerdotis, filii Aaron, zelum Domini agens, Zambri coeuntem impudicum simul cum scorto Madianitide telo percussit, atque perpetuas sacerdotii infulas praemiumque victimarum in generationibus Israel meruit, pro eo quod zelo divini amoris accensus iram Domini feriendo placavit.



CAPUT XXIX.

[1Kb] 50. Gedeon filius Joas ex tribu Manasse, genitus in [Col. 0138D] solitudine, liberator populi, et multorum pater exstitit filiorum, manu fortis, consilio strenuus, signis explorans futurae documenta victoriae, potentiamque Dei in vellere. Hic cum trecentis viris aquam lingua lambentibus, non tela in dextris, sed tubas, nec laeva clypeum, sed hydrias praeferentibus, hostem terrore perculit, ac victor de Amalech fortiter triumphavit. Judicavit Israel annos quadraginta, mortuusque est senex, et sepultus in sepulcro Joas patris in Ephra de familia Ezri.



CAPUT XXX.
[Col. 0139A]

165 [1Kb] 51. Jephte Galaadites, felix in praeliis, fidelis in promissis, affectum pietatis exsuperans tolerantia mentis. Hic enim voverat Deo, ut si quid illi post victoriam revertenti primum occurreret, immolaret. Nam rediens ex hostibus, Ammonitarum triumphator, ne pollueretur labe perjurii, pollicitam sponsionem complevit, ac filiam, quae victori occurrerat, immolavit. Judicavit Israel sex annis, et mortuus est sepultusque in civitate Galaad, quae est in dimidia tribu Manassae.



CAPUT XXXI.

52. Samson, filius promissionis, genitus patre Manue ex tribu Dan, Nazaraeus vocatus, liberator Israel, et omnium fortissimus. Iste rugientem mactavit leonem, favumque ab ore mortui tulit, seras quoque [Col. 0139B] portarum humeris tollens, in vertice montis imposuit. Vulpium caudis igne vinctis totam regionem Philistinorum succendit. Vinctus etiam rescissis funibus, maxilla asini mille viros peremit. Nervis intexta vincula, ut lanea fila, disrupit.

[1Kb] 53. Post haec avaritia illecebrosae mulieris deceptus, detonsis crinibus, vim suae virtutis amisit: nec mora, effossis oculis, columnas templi concutiens, ruina oppressus pariter cum hostibus defecit. Judicavit Israel annis viginti et positus est in sepulcro patris sui in civitate Esthaol, quae est in tribu Juda, decimo procul lapide ab Eleutheropoli, contra septentrionalem plagam, juxta viam quae ducit Nicopolim.



CAPUT XXXII.

54. Samuel propheta, filius Elcana, de Ramatha, ex [Col. 0139C] tribu Ephraim, connumeratus Moysi in sacerdotibus Dei, ab ipsis cunabulis Domino 166 consecratus, sedulus in ministerio, in gente princeps, in templo vates, cujus verbo obtemperaverunt coeli, occurrerunt nubila, effusi sunt imbres.

55. Hic triumphator ex hostibus, Adjutorii lapidem posuit; hic primum principem in regno unxit. Sepultus est autem in vico suo Ramatha quae est in Bethlehem; cujus ossa Arcadius Augustus de Judaea in Thraciam transtulit, et super tumulum ejus Christi aram erexit.



CAPUT XXXIII.

56. David, rex idem atque propheta, ortus de genere Juda, filius Jesse, natus in Bethlehem, puer pastor ovium inter fratres aetate minor, virtute praestantior, a Domino in regnum vocatus, a propheta in regem unctus, belliger juvenis, in certamine singularis, in [Col. 0139D] triumpho gloriosus, vincendo veteranus, patiens in adversis, prudens in periculis, in peccato proprio dolens, in alieno funere lugens, pronus ad poenitentiam, velox ad veniam, in convicio mitis, ad misericordiam facilis.

57. Qui inimicum regem, dum posset, innocuum non tantum reservavit traditum, sed et vindicavit occisum. [Col. 0140A] Hic leonem et ursum sine gladio interfecit, citharae suavitate immundum spiritum pepulit, gigantem expugnavit. Igitur quadragesimo regni, et septuagesimo aetatis anno, diem vitae supremum consummavit, sepultusque est in civitate sua Bethlehem, quae alio vocabulo dicitur Ephrata, ubi etiam Dominus noster Jesus Christus secundum carnem est natus.

58. Ibi quoque, et Rachel, cum Benjamin peperisset, occubuit. Ibi etiam sepulcrum Jesse patris David ostenditur. Est autem hic locus in tribu Juda sexto ab Jerusalem milliario positus contra meridiem in itinere quo pergitur in Hebron.



CAPUT XXXIV.

59. Salomon filius David editus ex Bethsabee in Jerusalem, antequam nasceretur, vocatus sapientissimus [Col. 0140B] omnium, et dominici dedicator templi: felix imperio, paternis meritis impar, dilectus a Deo, sapiens in judicio, in sententia justus, pacificus in regno. Qui poposcit 167 sapientiam, et impetravit, ut sciret dispositionem orbis terrarum, et virtutes elementorum, naturas animalium, et cogitationes hominum.

[1Kb] 60. Hic quoque mores composuit, rerum naturas reperit, sacramenta Christi et Ecclesiae revelavit. Cujus principia bona fuerunt, novissima vero mala. Nam, post multarum virtutum gloriam, amore depravatus femineo, et acceptam sapientiam perdidit, et in profundum idololatriae flenda ruina demersus est. Quadraginta annis regnavit, quinquaginta et duobus aetatem peregit. Dehinc finem imperio et vitae dedit, sepultusque est in civitate patris sui Bethlehem.



CAPUT XXXV.
[Col. 0140C]

61. Elias Thesbites sacerdos magnus atque propheta, habitator solitudinis, fide plenus, devotione summus, in laboribus fortis, industria solers, excellenti ingenio praeditus, in exercitatione disciplinae structus, in sancta meditatione assiduus, metuque mortis intrepidus, verberavit tyrannos, sacrilegos interfecit, multisque signis virtutum effulsit. Triennii namque siccitate clausit imbribus coelum. Oravit rursum, et coelum dedit pluvias, mortuumque mulieris filium suscitavit.

[1Kb] 62. Cujus virtute hydria farinae non defecit, vas olei perpetuo fonte manavit. Cujus verbo super sacrificium ignis de coelo descendit. Hic duos quinquagenarios cum militibus coelesti igne combussit. Jordanem transiens, tactu melotis abrupit. Post igneo curru in coelum raptus ascendit, venturus juxta [Col. 0140D] Malachiam prophetam in fine mundi, ac praecessurus Christum, nuntiaturus ultimum ejus adventum cum magnis virtutibus prodigiisque signorum: ita ut etiam in terra bellum gerat Antichristus adversus eum, vel qui cum eo venturus est, et occidet eos, cadavera quoque eorum in plateis insepulta jacebunt.

[1Kb] 63. Dehinc suscitati a Domino regnum Antichristi [Col. 0141A] plaga magna 168 percutient. Post haec veniet Dominus, et interficiet Antichristum gladio oris sui, et eos qui adoraverunt eum. Et regnabit Dominus cum omnibus sanctis suis in gloria sempiterna.

[1Kb] 64. Item. Elias Thesbites de terra Arabum, de tribu Aaron, cum esset in utero matris suae Galaath, Sobac pater ejus somnium vidit, quod nascentem Eliam viri candidis vestibus salutabant, igneisque eum vestimentis [Al. institis] obvolvebant, atque pro cibo ignem ei ad nutriendum subministrabant. Hoc visum pater ejus prophetis in Jerosolymis indicavit, hocque ab eis accepit responsum: Ne timueris, inquiunt, erit enim natio ejus lumen, verbumque ejus fixis sententiis. Judicabit enim Israel in gladio et igne.



CAPUT XXXVI.

[Col. 0141B] [1Kb] 65. Elisaeus Eliae discipulus, ex Abel Meula oppido, ex tribu Ruben, in cujus ortu aurea vitula in Galgalis mugitum dedit, ejusque vox in Jerusalem personavit. Tunc quidam praesagus vates praedixit: Hodie in Israel natus est propheta, qui cuncta eorum destruet idola.

66. Hic gemino Eliae glorificatus spiritu, plurimis atque magnis virtutum signis emicuit. Jordanem transitu suo divisum, refrenatis undis, retro convertit; aquas Jericho steriles, demerso vasculo, ad fecunditatem perduxit; pueros insultantes sibi verbo tradidit bestiis repente vorandos; sanguineas aquas in necem hostium decurrere fecit: inter haec sterilem conceptionem verbo fecundavit, ejusque filium mortuum suscitavit; ciborum temperat amaritudinem, 169 denique ex decem panibus plebe refecta [Col. 0141C] reliquias collegit.

67. Et Naaman leprae stigmatibus lavacro Jordanis purgavit; lepra quoque maledictum aspersit discipulum: ferrum securis in Jordane mersum, ligno in aquas misso, supernatare fecit. Hostes Syriae caecitate percussit, mortem incredulo praedixit, fragore quadrigarum fugavit hostem, obsidionem dispersit, famem repulit.

[1Kb] 68. Postremo post mortem exanimis cadaveri vitam dedit. Cujus sepulcrum usque hodie in Sebastia civitate ostenditur honore satis dignum, et digna habitum veneratione.



CAPUT XXXVII.

[1Kb] 69. Isaias filius Amos, non Amos prophetae, sed alterius, [Col. 0142A] qui simili nuncupatus est nomine: ille enim ex numero pastorum fuit de oppido Thecue, hic autem genere nobili ortus in Jerusalem; quem etiam aiunt Hebraei socerum fuisse Manasse. In quo tanta fuit sanctitatis et vitae excellentia, ut unam tantum dicatur habuisse tunicam, et hanc cilicinam, quaque etiam postmodum pro delicto populi abjecta, sacco membra cooperuit.

[1Kb] 70. Sed, et hoc ad extremum deposito, juxta Domini imperium nudo corpore nudoque vestigio in conventu populorum versatus est, sicque fervorem aestivum hiemisque pruinas atque imbrium tempestates sustinuit, ut, et Dei praeceptis obediret, et populi deploraret delicta.

[1Kb] 71. Hic quindecim gradibus ascendentem umbram [Col. 0142B] retrodescendere jussit. Hujus oraculo rex Ezechias mortis dilationem promeruit. Hunc autem Manasses extensum a vertice per medium secuit, atrocique supplicio excruciatum exstinxit.

[1Kb] 72. Tradunt autem Hebraei duabus ex causis interfectum fuisse 170 Isaiam: una, quod eos appellaverit principes Sodomorum et populum Gomorrhae; altera, quod, testante Domino ad Moysem: Non poteris videre faciem meam, iste ausus est exclamare: Vidi Dominum sedentem super solium excelsum et elevatum; non animadvertentes caecati mente Judaei, quod in sequentibus faciem et pedes Dei Seraphim texisse narraverat, ac media tantum ejus vidisse propheta ascribat. Jacet sub quercu Ragel, juxta decursus aquarum, quas Ezechias rex Juda [Col. 0142C] mole constructa terrae exposuerat.



CAPUT XXXVIII.

73. Jeremias ex tribu sacerdotali ortus, in vico Anathot, qui est tribus millibus ab Jerusalem, sacerdos in Judaea positus, propheta in gentibus consecratus, antequam plasmaretur agnitus, antequam procederet sanctificatus, et ut virgo permaneret, admonitus. Hic praedicare puer coepit, arguens populum ob delicta, et saepius cohortans ad poenitentiam, sed plebis perfidae saevientis crudelitate afficitur saepe atque ligatur, in carcerem etiam mittitur, projicitur in lacum, catenis cingitur, ad ultimum apud Taphnas in Aegypto a populo lapidatur.

[Col. 0143A] [1Kb] 74. Sepultus est in eo loco, ubi Pharao rex Aegypti habitavit. Verumtamen, quia precibus suis serpentibus ab eo loco effugatis, Aegyptios a noxio aspidum morsu eripuit, insigni cum veneratione amplissimoque honore iidem Aegyptii colunt, sepulcrumque ejus insigni cultu hactenus venerantur.



CAPUT XXXIX.

75. Ezechiel sacerdos, filius Buzi, genitus in terra Sarira, in typo Christi filius hominis nuncupatur. Hic captivus cum Joachim in Babyloniam ductus, ad concaptivos prophetavit, corripiens eorum 171 offensiones, et zelo Dei motus cuncta eorum crimina turpitudinesque arguens. Quem dux populi Israel interfecit, pro eo quod severitate et auctoritate pontificali corriperetur ab eo ob impietatem sacrilegii. Sepultus est a [Col. 0143B] populo in agro Maurim, in sepulcro Sem et Arphaxat.



CAPUT XL.

[1Kb] 76. Daniel, de tribu Juda in Betheron superiore natus, genere nobilis, princeps omnium Chaldaeorum, regumque prosapia et florens patriae nobilitate. Hic sub Joachim rege Juda, post excidium Jerusalem, cum tribus pueris admodum puer in Babylonem translatus, et princeps Chaldaeorum effectus est, vir gloriosus, et aspectu decorus, mente humilis, corpore castus, perfectus in fide, egregius in opere, in virtute summus, in prodigiis clarus, terribilis in signis, cognitor secretorum coelestium, praescius futurorum, visionum interpres, vindex castimoniae; qui continuatis jejuniis et orationis instantia futura praenoscere meruit sacramenta.

[Col. 0143C] [1Kb] 77. Hic inter caetera visionum mysteria, his virtutum gestis atque signis effulsit. Principio sceleratorum senum mendacium reprehendens, castitatem feminae revelavit; tribus hebdomadibus dierum exorans pro populo jejunavit; simulacrum Bel divinae aspirationis argumentis elisit: draconem Babyloniae numen ejusdem gentis, offa pice, et adipe, et capillis confecta, divinae mentis instinctu, incredibili admiratione disrupit; in lacum quoque missus, rabiem mitigavit ferarum, atque virtute animi fortis inter frementes securus epulatur leones.

78. Hunc Darius, postquam Babylonium subvertit imperium, honore maximo habitum, secum tulit et in Medos abduxit. Qui etiam fertur dedisse signa in montibus super Babyloniam, dicens: Dum montes a [Col. 0143D] Borea fumaverint, finem instare Babyloniae; dum visi fuerint incendiis conflagrare, finis erit totius mundi. Item dum ad partem Noti refluxerit Tigris, regressio erit populi ad Jerusalem. 172 Vixit autem usque ad tempus Darii regis Persarum, annis centum et decem, [Col. 0144A] sepultusque est jam senex in spelunca regia, solus in captivitate cum gloria.



CAPUT XLI.

[1Kb] 79. Osee de tribu Issachar, ortus in Belemoth; hic praenuntians dedit signum: Veniet Dominus in terram suam, si quercus, quae est in Silo, ex semetipsa in duodecim divisa fuerit partes, totidemque quercus effecerit. Hic in terra sua sepultus, placida quiete dormivit.



CAPUT XLII.

[1Kb] 80. Joel, hic fuit de tribu Ruben, natus in agro Betheron, ubi etiam in pace mortuus est atque sepultus.



CAPUT XLIII.

81. Amos, pastor, et rusticus, et ruborum mora distringens, [Col. 0144B] propheta non genere, sed gratiae vocatione. Hic autem fuit ex oppido Tecue, quod distat ad australem plagam sex millibus contra Bethlehem. Ultra autem nulla est habitatio, sed sola eremi diffusa vastitas patens, usque ad mare Rubrum, atque Judaeorum [Al., Indorum] fines, solis tantum pastoribus conscia, et late vagantium pecorum.

82. Ex hac, itaque pastorali regione fuit Amos, unus de numero pastorum, quem Dominus ablatum inde misit ad populum Israel, praecipiens ei ut in Samariam pergeret, et ibi quae ventura erant prophetaret, quem Amasias rex frequenter plagis affecit; novissime Ozias filius ejus, vecte per tempora transfixo, crudeli morte necavit. Post haec semivivus, evectus in terram suam, post aliquot dies dolore nimio vulneris animam cunctanter [Col. 0144C] [Al., cunctantem] efflavit, sepultusque est cum patribus suis.



173 CAPUT XLIV.

[1Kb] 83. Abdias, de terra Sichem, ortus in agro Bethacaram. Iste est ille, qui sub Ochozia rege Samariae, centum pavit prophetas. Iste est tertius ille dux cui pepercit Elias, qui postmodum, relicto Ochoziae regis ministerio, Eliae factus discipulus prophetavit. Quique etiam morte propria obiit, sepultus cum patribus suis in Sebastia civitate, ubi et Elisaeus propheta et Joannes Baptista venerabiliter requiescunt.



CAPUT XLV.

84. Jonas, columba, et dolens, filius Amathi, qui fuit de Geth, quae est in Opher, ad gentium praeconia mittitur, missus contemnit, contemnens fugit, fugiens [Col. 0144D] dormit: propter quem periclitabatur navis, sed magister navis latentem reperit, cetus abjectum devoravit, orantem revomuit; rejectus praedicavit subversionem.

85. Sed contristatus in poenitentia urbis, et saluti [Col. 0145A] gentium invidit; gaudet etiam sub hederae virentis umbraculo, et dolet subito arescente. Tradunt Hebraei, hunc esse viduae filium quem a mortuis suscitavit Elias. Cujus sepulcrum in quodam urbium Geth viculo demonstratur, quod est in secundo milliario a Sephorim in itinere quo pergitur Tiberiadem.



CAPUT XLVI.

86. Michaeas, de tribu Ephrem in Morasthi ortus est. Hic quoniam peccantem Achab saepius arguebat, sub Joram filio ejus de praecipitio magno projectus occubuit. Sepultus est in terra sua juxta Polyandrum, quod est prope Naim.



174 CAPUT XLVII.

[1Kb] 87. Nahum, de tribu Simeon, in Helcesi trans Betharim natus, ibique mortuus, suo jacet in tumulo.



CAPUT XLVIII.
[Col. 0145B]

88. Habacuc, de tribu Simeon, in agro Bethsachar ortus est; hic ante biennium regressionis filiorum Israel de captivitate, in agro Sabarith, qui est in Ceila, a vita decessit.



CAPUT XLIX.

89. Sophonias, de tribu Simeon, filius Chusi, in agro Sarabath ortus, et gloriosa majorum suorum stirpe progenitus, prophetavit, mortuusque est atque sepultus in agro suo.



CAPUT L.

90. Aggaeus, natus in Babylonia, juvenculus Jerusalem venit, aedificationem templi ex parte aspexit, ac juxta sacerdotum monumenta gloriose sepultus requiescit.



CAPUT LI.

[Col. 0145C] [1Kb] 91. Zacharias de regione Chaldaeorum valde senex in terram suam reversus est, in qua et mortuus est ac sepultus juxta Aggaeum, quiescit in pace.



CAPUT LII.

92. Malachias post egressionem populi, in Sophia est genitus; vir justus et aspectu decorus, quem Judaei Malachiam, id est angelum Domini ideo asserunt vocitatum, quia quaecunque praedicebat, 175 confestim, angelo de coelis veniente confirmabantur. Hic autem admodum juvenis moritur, atque in agro proprio sepelitur.



CAPUT LIII.

93. Nathan propheta, ex Gabaonitis, qui David regem legem Dei docuit, et peccatum quod esset in Bethsabee praevaricatus manifestavit. Hic etiam quod non [Col. 0145D] aedificaret David Domino templum praedixit. Hic Salomonem ungens, in principem consecravit. Obiit autem senex in terra sua, sepultusque est cum dignitate.



CAPUT LIV.

94. Achias Silonites de civitate Heli sacerdotis, ubi primum tabernaculum et arca Dei erat, Salomoni regi praedixit, quod per mulieres gentium a mandatis Dei declinaret, et divisionem populi in prole non tacuit. [Col. 0146A] Mortuus est ergo Achias, atque sepultus juxta quercum in Silo.



CAPUT LV.

[1Kb] 95. Addo in Samaria [Al., Sama Samariae] natus est. Hic est qui ad Jeroboam immolantem vitulum missus, in sermone Domini venit, eumque arguit immolantem. Hunc ad propria revertentem propter inobedientiam leo in via strangulavit, sepultumque tenet Bethel et prophetam illum qui eum fefellerat.



CAPUT LVI.

96. Azarias in terra oritur Sabatha, mortuusque est ac sepultus in agello suo.



CAPUT LVII.

97. Zacharias propheta atque sacerdos, filius Joiadae sacerdotis, 176 qui et Barachias cognominatus est, [Col. 0146B] quem congregatus in atrio domus Domini populus, juxta Joas regis imperium, missis in eum lapidibus exstinxit. Hunc sublevatum continuo sacerdotes juxta patrem suum sepelierunt in Jerusalem.



CAPUT LVIII.

98. Tobias filius Ananiel, ex tribu Nephthalim de civitate Cibel, quae est in regione Galilaeae. Hic captivus ductus est a Salmanasar rege Assyriorum in Ninive. Vir in timore Dei summus, in opere magnificus, in misericordia gloriosus, in exsequiarum curis devotus; qui dum mortuos sepeliret, et inopes pasceret, caecitate lumine caruit, et post tenebras reseratis oculis, lumen claritatis promeruit. Jacet in Ninive civitate sepultus in pace.



CAPUT LIX.
[Col. 0146C]

99. Tres pueri, ex stirpe regia clari, memoria gloriosi, scientia eruditi, fide pares, devotione stabiles, in corrupti corpore, sobrii mente, judices provinciarum, et regionum principes, paternarum quoque memores legum, et a cibis gentilium vel immolatis nequaquam polluti, leguminibus vitam degentes et oleribus.

100. Hi vigore virtutis contempserunt mortem, idolorum non adoraverunt ritum, regem saevissimum fidei virtute vicerunt, restinxerunt quoque camini flammantis incendia, et inter horrendas spissa caligine flammas hymnum apertis vocibus cecinerunt. Jacent in Babylonia pariter sub uno specu positi, et cum magna veneratione sepulti.



CAPUT LX.

[Col. 0146D] [1Kb] 101. Esdras sacerdos Dei, quia a plerisque Malachias, id est angelus Dei vocatur. Hic sacrae scriptor exstitit historiae, atque alter lator legis post Moysem, namque post captivitatem legem incensam ex gentibus renovavit, Hebraicarumque litterarum elementa 177 invenit. Hic reduxit Israel, et reaedificare fecit Jerusalem. Mortuus est autem ac sepultus cum patribus suis humatus in Jerusalem.



CAPUT LXI.
[Col. 0147A]

102. Zorobabel et Nehemias, ex tribu Juda, sub Dario rege templum Domini aedificant, muros Jerusalem exstruunt, atque Israel ad pristinum statum reducunt, cultum quoque religionis jusque sacerdotum et Levitarum restituunt. Item et ipsi in Jerusalem sepulti quiescunt.



CAPUT LXII.

103. Esther regina, filia fratris Mardochaei, de stirpe Benjamin, captiva de Jerusalem in urbem Susim translata est, atque aspectu formae, et perspicua virginitatis excellentia regi Persarum connubiis copulata. Haec, ut populum suum a periculo liberaret, morti se obtulit, amicumque regis adversus populum [Col. 0147B] Dei nefaria persuadentem, cruci tradendum persuasit, gentemque liberam ab excidio eruit atque a servitute eripuit. Jacet sepulta in Susis, urbe Medorum, in qua etiam regnavit.



CAPUT LXIII.
[Col. 0148A]

[1Kb] 104. Judith vidua, filia Merari, de tribu Simeon, magnanimis in gloria, viris praestantior. Haec pro salute populi morti se obtulit, nec trepidavit furorem regium. Nam dormientem necavit principem, salvo pudore suis civibus triumphum victoriae reportavit. Vixit autem annis centum et quinque, sepultaque est in spelunca viri sui Manasse in Bethulia civitate, quae est in tribu Juda inter Dothain et Balmon [Al., Babylon.]



178 CAPUT LXIV.

[1Kb] 105. Machabaei septem fratres, in fide stabiles, in spe fortes, divinae legis constantissimi observatores, inter tormenta acerbissima patientes, ab Antiocho rege pro lege Dei cum matre eorum atrociter interempti, coronas martyrii meruerunt.

[Col. 0148B] 106. Machabaei quoque, quos triumphos gesserint adversus gentem Persarum, vel de circumfinitimis aliis nationibus, et quomodo pro legis observantia plurimum sunt puniti, eorum plenissime narrat historia.



EX NOVO TESTAMENTO.
[Col. 0147]

    LXV. Zacharias.
    LXVI. Joannes.
    LXVII. Maria.
    LXVIII. Simon Petrus.
    LXIX. Paulus.
    LXX. Andreas.
    LXXI. Jacobus Zebedaei.
    LXXII. Joannes.
    LXXIII. Philippus.
    LXXIV. Thomas.
    LXXV. Bartholomaeus.
    LXXVI. Matthaeus.
    LXXVII. Jacobus Alphaei
    LXXVIII. Judas Jacobi.
    LXXIX. Matthias.
    [Col. 0148] LXXX. Simon Zelotes.
    LXXXI. Duodecim Apostoli.
    LXXXII. Lucas Evangelista.
    LXXXIII. Marcus Evangelista.
    LXXXIV. Barnabas.
    LXXXV. Timotheus.
    LXXXVI. Titus.





CAPUT LXV.
[Col. 0147C]

107. Zacharias et Elisabeth ante Deum justi, steriles in juventute, fecundi in senio, requiescunt in Jerusalem.



179 CAPUT LXVI.

108. Joannes Baptista filius Zachariae, ex tribu Levi, in Jerusalem ortus, angelo denuntiante conceptus, praenuntius Christi, praeco Judicis, propheta Altissimi, vox Verbi, amicus Sponsi, testis Domini, lucerna Luminis, terminus prophetarum, baptismatis initium; qui praenuntiatus parentis vocem abstulit, genitus officium linguae resolvit; qui necdum editus Christum prophetavit, salutavit in utero, in columba agnovit, in deserto monsravit.

109. Cujus vestimentum lanugo fuit camelorum, habitatio eremus, victus mellis, et locustarum cibus. [Col. 0147D] Hic, dum Herodi prohiberet fraternum violare connubium, carceralibus tenebris mancipatur. Cujus caput regis filia ludi praemium a patre postulavit; at ille desectum male poscenti filiae ebrius inter pocula dedit.

[Col. 0148C] 110. Sepultus est in Sebastia oppido Palaestinae, quae olim Samaria vocabatur; quam Herodes rex Judaeae, Antipatri filius, ob honorem Caesaris Augusti Graeco sermone Augustam vocavit.



CAPUT LXVII.

111. Maria (quae interpretatur Domina, sive Illuminatrix), clara stirps David, Virga Jesse, Hortus conclusus, Fons signatus, Mater Domini, Templum Dei, Sacrarium Spiritus sancti, Virgo sancta, Virgo feta, virgo ante partum, virgo post partum, salutationem ab angelo accepit, et mysterium conceptionis agnovit: partus qualitatem inquirit, et contra legem naturae obsequii fidem non renuit, quam Dominus ipse in cruce positus, per sanguinem Testamenti virgini commendavit discipulo, ut ipsum mater haberet vitae comitem quem [Col. 0148D] filius noverat integritatis esse custodem.

[1Kb] 112. Hanc quidam crudeli necis passione asserunt ab hac vita migrasse, pro eo quod justus Simeon complectens brachiis 180 suis Christum, prophetaverit, matri [Col. 0149A] dicens: Et tuam ipsius animam pertransibit gladius. Quod quidem incertum est, utrum pro materiali gladio dixerit an pro verbo Dei valido et acutiori omni gladio ancipiti. Specialiter tamen nulla docet historia, Mariam gladii animadversione peremptam, quia nec obitus ejus uspiam legitur. Dum tamen reperiatur ejus sepulcrum, ut aliqui dicunt, in valle Josaphat.



CAPUT LXVIII.

[13Kb] 113. Simon Petrus filius Joannis, frater Andreae, ortus in vico Bethsaida provinciae Galilaeae, qui est juxta stagnum Genesareth, cujus prima vocatio nominis Bar-Jona, legis directa generatio est. Petrus in Christo Ecclesiae firmamentum est. Cephas corporis Christi principatus et caput est. Simon Joannis, virginitatis regeneratio incorrupta est.

[Col. 0149B] 114. Qui dum juxta Joannem habeatur tertius, juxta Matthaeum eligitur primus: nec immerito, quia Apostolorum princeps est. Et confessor primus Filii Dei, et discipulus, et pastor humani gregis, Petra Ecclesiae, clavicularius regni, amator Domini, atque negator: confitendo laudatus, praesumendo elatus, negando lapsus, lacrymando purificatus, confitendo probatus, patiendo coronatus, cui nomen ex opere datur, titulus ex merito potestatis imponitur.

115. Hic in Galatia, Ponto, Cappadocia, Bithynia, Asia, atque Italia Evangelium praedicavit, atque harum virtutum signis effulsit. Pendulo gressu fervidum mare calcavit, praeteriens umbra sua mortuos 181 animavit, claudis pristinum reiteravit officium, paralyticis fluida membra in proprium reparavit statum.

[Col. 0149C] 116. Inter haec defunctam viduam suscitavit. Ananiam et Saphiram reos perfidiae, mortis animadversione damnavit. Simonem etiam magicis artibus coelum conscendentem ad terram elisit. Hic postquam Antiochenam Ecclesiam fundavit, sub Claudio Caesare contra eumdem Simonem Magum Romam pergit, ibique praedicans Evangelium vigintiquinque annis, ejusdem urbis tenuit pontificatum.

[1Kb] 117. Sexto autem et tricesimo anno post passionem Domini, a Nerone Caesare in urbe Roma deorsum, ut ipse voluit, crucifixus est. Sicque post apostolicum meritum, etiam martyrio coronatur. Sepultus Romae in Vaticano, secus viam Triumphalem, [Col. 0150A] tertio lapide ab Urbe, ad orientalem plagam.



CAPUT LXIX.

118. Paulus, qui ante Saulus, apostolus gentium, advocatus Judaeorum, a Christo de coelo vocatus, in terram prostratus, qui oculatus cecidit, caecatus surrexit, ex persecutore effectus est vas electionis, ex lupo ovis, inter apostolos vocatione novissimus, praedicatione primus. In lege Gamalielis discipulus, in Evangelio Christi servus. Cujus patria Tharsus fuit, genus Benjamin.

119. Hic secundo post Ascensionem Domini anno baptizatus, dignitatem meruit apostolatus, atque plus omnibus laborans, multo latius inter caeteros verbi gratiam seminavit, atque doctrinam evangelicam sua praedicatione implevit.

[Col. 0150B] [1Kb] 120. Incipiens enim ab Jerosolymis, usque ad Illyricum, et Italiam Hispaniasque processit, ac nomen Christi multarum manifestavit gentium nationibus, quibus ante nondum fuerat declaratum, cujus miracula ista esse noscuntur.

182 121. Raptus sursum in tertium coelum conscendit, demersus deorsum nocte et die in profundo maris fuit, seducentem Pythonis spiritum imperata discessione damnavit, adolescenti mortuo vitalem redintegravit spiritum, caecitate percussit magum, claudo proprium reformavit incessum; diri quoque serpentis nec sensit nec horruit morsum, sed igni dedit arsurum, patrem etiam Publii a febribus orando sanavit.

122. Hic ob amorem Christi multas passiones graviaque corporis sustinuit tormenta. In primis Judaicas [Col. 0150C] persecutiones, et gentium miserias, et laborem, famem, sitim, frigus, et nuditatem, naufragia, et mille pericula, rabiem ferarum, verbera, carcerales tenebras, et tormenta catenarum, squalores, et vincula.

[1Kb] 123. Inter haec ligatur a Judaeis, traditur gentibus, lapidatur ad necem, in sporta per murum demittitur, virgis caeditur, poenis arctatur, in carcere vinctus terraemotu facto resolvitur, ad ultimum a Nerone gladio caeditur eo die quo et Petrus crucifixus est. Sic enim oportuerat ut hi qui simul confessi sunt uno die coronarentur. Sepultus Romae in via Ostiensi, anno post passionem Domini tricesimo sexto, tertio ab urbe milliario, contra occidentalem plagam.



CAPUT LXX.
[Col. 0151A]

[1Kb] 124. Andreas, qui interpretatur decorus, frater Petri, secundum Joannem primus, juxta Matthaeum a primo secundus. Hic in sorte praedicationis Scythiam atque Achaiam accepit, in qua etiam civitate Patris cruce suspensus occubuit.



CAPUT LXXI.

[2Kb] 125. Jacobus filius Zebedaei, frater Joannis, quartus in ordine, 183 duodecim tribubus quae sunt in dispersione gentium scripsit, atque Hispaniae, et occidentalium locorum gentibus Evangelium praedicavit, et in occasu mundi lucem praedicationis infudit. Hic ab Herode tetrarcha gladio caesus occubuit. Sepultus in Marmarica.



CAPUT LXXII.

126. Joannes, apostolus et evangelista, filius Zebedaei, frater Jacobi, virgo electus a Domino, atque inter [Col. 0151B] caeteros magis dilectus, qui etiam super pectus Magistri recumbens, et Evangelii fluenta de ipso sacro dominici pectoris fonte potavit, et quasi unus de paradisi fluminibus, verbi Dei gratiam in toto terrarum orbe diffudit. Quique in locum Christi, Christo jubente, successit, dum suscipiens matrem Magistri discipulus, etiam ipse pro Christo alter quodammodo derelictus est filius.

127. Hic, dum Evangelium Christi in Asia praedicaret, a Domitiano Caesare in Pathmos insulam metallo relegatur, ubi etiam positus Apocalypsim scripsit. Interfecto autem a senatu Domitiano, exsilio resolutus, recessit Ephesum, ibique ob haereticorum refutandas versutias, efflagitatus ab Asiae episcopis Evangelium [Col. 0151C] novissimus edidit.

128. Cujus quidem inter alias virtutes, magnitudo signorum 184 haec fuit. Mutavit in aurum sylvestres frondium virgas littoreaque saxa in gemmas. Item gemmarum fragmina in propriam reformavit naturam, viduam quoque ad precem populi suscitavit, et redivivum juvenis corpus revocata anima reparavit. Bibens lethiferum haustum, non solum evasit periculum, sed eodem prostratos noculo in vitae reparavit statum.

[Col. 0152A] 129. Hic anno sexagesimo septimo post passionem Domini Salvatoris sub Trajano principe longo jam vetustatis senio fessus, cum diem transmigrationis suae imminere sibi sentiret, jussisse fertur effodi sibi sepulcrum, atque inde vale dicens fratribus, facta oratione vivens tumulum introivit, deinde tanquam in lectulo in eo requievit.

[1Kb] 130. Unde accidit ut quidam eum vivere asserant, nec mortuum in sepulcro, sed dormientem jacere contendant, maxime pro eo quod illic terra sensim ab imo scaturiens, ad superficiem sepulcri conscendat, et, quasi flatu quiescentis, deorsum ad superiora pulvis ebulliat. Quievit autem apud Ephesum sexto Kalendas Januarii.



CAPUT LXXIII.

[Col. 0152B] [1Kb] 131. Philippus a Bethsaida civitate, unde et Petrus, Gallis praedicat Christum, barbarasque gentes, vicinasque tenebris, et tumenti Oceano conjunctas, ad scientiae lucem fideique portum deducit. Deinde in Hierapoli Phrygiae provinciae urbe crucifixus, lapidatusque obiit, rectoque sepultus cadavere, simul cum filiabus suis ibidem requiescit.



CAPUT LXXIV.

132. Thomas apostolus Christi, Didymus nominatus, et juxta Latinam linguam Christi geminus, ac similis Salvatori, audiendo incredulus, videndo fidelis. Hic Evangelium praedicavit Parthis, et Medis, 185 et Persis, Hyrcanisque, ac Bactrianis, et Indis tenentibus Orientalem plagam, et intima gentium penetrans, ibique praedicationem suam usque ad titulum suae [Col. 0152C] passionis perducens; lanceis enim transfixus occubuit in Calamina civitate Indiae, ubi et sepultus est in honore.



CAPUT LXXV.

133. Bartholomaeus apostolus, nomen ex Syra lingua suscipiens, Lycaoniam in sorte praedicationis accepit, atque Evangelium juxta Matthaeum apud Indos in eorum linguam convertit. Ad ultimum in Albano [Al. Abano] Majoris Armeniae urbe, vivens a crudelissimis [Col. 0153A] gentibus barbaris decoriatur, sicque terrae conditur.



CAPUT LXXVI.

[1Kb] 134. Matthaeus apostolus et evangelista, qui etiam ex tribu sua Levi sumpsit cognomen, ex publicano a Christo electus, ex peccante translatus. Hic primum quidem in Judaea evangelizat, postmodum in Macedonia praedicat, requiescit in montibus Parthorum.



CAPUT LXXVII.

135. Jacobus Alphaei, episcopus Jerosolymorum primus, cognomento Justus, sororis matris Domini filius, unde et frater Domini vocatus, homo lucis et operarius veritatis, tantaeque etiam sanctitatis, ut fimbriam vestimenti ejus certatim cuperent attingere populi.

136. Hic, dum in Jerusalem Christum Dei Filium [Col. 0153B] praedicaret, de templo a Judaeis praecipitatus, lapidibus opprimitur, ibique juxta templum humatur. Quem Josephus tantae sanctitatis et venerationis in Judaea perhibet exstitisse, ut propter ejus interfectionem Jerosolyma credatur esse diruta.



186 CAPUT LXXVIII

[1Kb] 137. Judas Jacobi frater in Mesopotamia, atque interioribus Ponti evangelizans, feras et indomitas gentes, quasi belluarum naturas suo dogmate mitigat, et fidei dominicae subjugat, sepultus est autem Berytho Armeniae urbe.



CAPUT LXXIX.

138. Matthias, de septuaginta discipulis unus, et pro Juda Iscarioth duodecim inter apostolos subrogatus, electus est sorte, et solus sine cognomine. Huic datur [Col. 0153C] Evangelii praedicatio in Judaea.



CAPUT LXXX.

[1Kb] 139. Simon Zelotes, qui prius dictus est Chananaeus, zelo Domini fervens, par in cognomento Petri, et similis in honore, accepit Aegypti principatum, et post Jacobum Justum cathedram tenuit Jerosolymorum. Post annos autem centum viginti meruit sub Trajano per crucem sustinere martyrii passionem. Jacet in Bosphoro.



CAPUT LXXXI.
[Col. 0154A]

[1Kb] 140. Hi fuerunt Christi discipuli, praedicatores fidei, et doctores gentium, qui cum omnes unum sint, singuli tamen eorum propriis certisque locis in mundo ad praedicandum sortes proprias acceperunt.

141. Petrus namque Romam accepit, Andreas Achaiam, Jacobus Hispaniam, Joannes Asiam, Thomas Indiam, Matthaeus Macedoniam, 187 Philippus Galliam, Bartholomaeus Lycaoniam, Simon Zelotes Aegyptum, Mathias Judaeam, Jacobus frater Domini Jerosolymam, Judas frater Jacobi Mesopotamiam.

142. Paulo autem cum caeteris apostolis nulla sors propria traditur, quia omnibus gentibus magister et praedicator eligitur. Nam sicut Petro et reliquis circumcisionis est apostolatus datus, ita Paulo praeputii in gentibus. Hic autem septem Ecclesiis et tribus [Col. 0154B] evangelizat discipulis.



CAPUT LXXXII.

143. Lucas Antiochenus, evangelista, et apostolicae conscriptor historiae, natione Syrus, arte medicus, Graeco eloquio eruditus, quem plerique tradunt proselytum fuisse, et Hebraeas litteras ignorasse. Hic tamen fuit Pauli discipulus et individuus comes peregrinationis ejus.

[2Kb] 144. Quique ab ineunte pueritia castissimus fuit, et evangelicae praedicationis opus exercuit. Obiit septuagesimo quarto vitae suae anno. Sepultus in Bithynia, cujus quidem ossa regnante Constantino Constantinopolim fuerunt translata.



CAPUT LXXXIII.

[1Kb] 145. Marcus evangelista, Petri discipulus, ejusque in [Col. 0154C] baptismate 188 filius. Cujus quidem Evangelium nonnulli a Petro Romae dictatum ferunt. Hic, ne ad sacerdotium promoveretur, abscidisse sibi pollicem fertur.

[1Kb] 146. Primus autem Alexandriae cathedram tenuit, primusque Ecclesias Aegyptiorum fundavit, tantis doctrinae et continentiae virtutibus florens, ut omnes discipuli Christi ejus imitationem sequerentur. Mortuus est octavo Neronis anno in Alexandria, placida quiete sepultus.



CAPUT LXXXIV.
[Col. 0155A]

[1Kb] 147. Barnabas, qui et Joseph, natione Cypriae civitatis, a Cyro rege Persarum conditae, cum Paulo in gentibus apostolatum adeptus, deinde propter Joannem discipulum, qui etiam cognomento Marcus appellatur, sejunctus a Paulo, nihilominus evangelicae praedicationis injunctum sibi opus exercuit.



CAPUT LXXXV.

[1Kb] 148. Timotheus Ephesiorum episcopus de civitate Listrensium, patre Graeco, id est, ethnico, matre autem Judaea, ut refert Apostolus dicens: Quia habitavit fides in avia tua Loide, et matre [Col. 0156A] tua Eunice, certum autem scio, quod in te quoque.

[1Kb] 149. Hic autem fuit discipulus Pauli, ejusque spiritualis filius, quem puerum prope secum idem Paulus assumpsit. Qui pudicus et virgo permansit, quique apud Ephesum in monte qui vocatur Phion, cum magno honore sepultus quiescit.



189 CAPUT LXXXVI.

[1Kb] 150. Titus, Pauli discipulus, et in baptismo filius, natione Graecus, ex gentibus solus a Paulo apostolo post Evangelium circumcisus, quem ad instruendas Cretae Ecclesias praefatus reliquit Apostolus. Ibique in pace defunctus est, atque sepultus.




[Col. 0155]
SANCTI ISIDORI HISPALENSIS EPISCOPI IN LIBROS VETERIS AC NOVI TESTAMENTI PROOEMIA. (C)



190 Prologus.

[Col. 0155C] [49Kb] 1. Plenitudo Novi et Veteris Testamenti, quam in canone catholica recipit Ecclesia, juxta vetustam priorum traditionem ista est.

[1Kb] 2. In principio videlicet, quinque libri Moysi, Genesis, Exodus, Leviticus, Numeri, Deuteronomium, [Col. 0156C] id est, recapitulatio legis et quasi secunda lex.

[2Kb] 3. Huic succedunt libri Jesu Nave, Judicum, et libellus cujus 191 est titulus Ruth, qui non ad historiam Judicum, ut Hebraei asserunt, sed magis ad principium Regum pertinere videtur.

[Col. 0157A] [53Kb] 4. Hos sequuntur quatuor libri Regum. Quorum quidem Paralipomenon libri duo e latere annectuntur, quia earumdem gestarum rerum continent causas quae in libris Regum esse noscuntur,

[2Kb] 5. Quanquam et alia sunt volumina quae in consequentibus diversorum inter se temporum texunt historias, ut Job liber, et Tobiae, et Esther, et Judith, et Esdrae, et Machabaeorum libri duo.

192 [2Kb] 6. Sed hi omnes, praeter librum Job, Regum sequuntur historiam, deinceps Judaeorum annales suis quibusque temporibus persequuntur, continentes tristia, sive laeta, quae post excidium Jerusalem judaico populo acciderunt.

7. Ex quibus quidem Tobiae, Judith, et Machabaeorum [Col. 0158A] Hebraei non recipiunt. Ecclesia tamen eosdem inter canonicas scripturas enumerat.

[2Kb] 8. Occurrunt dehinc Prophetae, in quibus est Psalmorum liber unus, et Salomonis libri tres, Proverbiorum scilicet, Ecclesiastes, et Cantica canticorum. Duo quoque illi egregii, et sanctae institutionis libelli, 193 Sapientiam dico, et alium qui vocatur Ecclesiasticus; qui dum dicantur a Jesu filio Sirach editi, tamen propter quamdam eloquii similitudinem Salomonis titulo sunt praenotati. Qui tamen in Ecclesia parem cum reliquis canonicis libris tenere noscuntur auctoritatem.

[2Kb] 9. Supersunt libri sedecim prophetarum, ex quibus [Col. 0159A] quatuor sunt, qui majora volumina condiderunt, id est, Isaias, Jeremias, Ezechiel et Daniel.

[1Kb] 10. Reliqui vero duodecim breves sunt, et contigui, et ob hoc uno volumine coarctati, quorum nomina haec sunt: Osee, Joel, Amos, Abdias, Jonas, Michaeas, Nahum, Habacuc, Sophonias, Aggaeus, Zacharias et Malachias. Quidam autem Jeremiae Lamenta segregantes, de volumine ejus resecuerunt, sicque quadraginta quinque libros Veteris Testamenti suscipiunt.

11. Hinc occurrit Testamentum Novum, cujus primum Evangeliorum libri sunt quatuor, scilicet, Matthaeus, Marcus, Lucas et Joannes. Sequuntur deinde Epistolae Pauli apostoli quatuordecim, id est, ad Romanos, ad Corinthios duae, ad Galatas, ad Ephesios, [Col. 0159B] ad Philippenses, ad Thessalonicenses duae, ad Colossenses, ad Timotheum duae, ad Titum vero, et ad Philemonem, et ad Hebraeos singulae.

12. Epistolae quoque Joannis apostoli tres, Petri duae, Judae, et Jacobi singulae.

[Col. 0160A] 194 13. Actus etiam apostolorum, et Apocalypsis Joannis. Fiunt ergo in ordine utriusque Testamenti libri septuaginta et duo.

[1Kb] 14. Haec sunt enim nova et vetera, quae de thesauro Domini proferuntur, e quibus cuncta sacramentorum mysteria revelantur. Hi sunt duo Seraphim, qui in confessione sanctae Trinitatis jugiter decantantes hymnum erumpunt.

[1Kb] 15. [Figure: [Character] 1Kb] Haec [Forte hae] etiam duae olivae in Zacharia, quae a dextris, et sinistris lampadis astant, atque pinguedine et splendore Spiritus sancti totum orbem doctrinae claritate illuminant.

[1Kb] 16. Hae litterae sacrae, hi libri integri numero et auctoritate: aliud cum istis nihil est comparandum. Quidquid extra hos fuerit, inter haec sancta et divina [Col. 0160B] nullatenus est recipiendum.

17. Disposito igitur Veteris ac Novi Testamenti ordine librorum et numero, nunc cursim breviterque in eos parva prooemia narrationum subjiciamus.



INCIPIUNT PROOEMIA.
[Col. 0159]


De Genesi.
[Col. 0159B]

[1Kb] 18. Genesis, juxta fidem historiae, describit fabricam mundi, et hominis conditionem, cataclysmum, et divisionem terrae, confusionem quoque linguarum, gestaque omnium patriarcharum, usque ad ingressionem Israel in Aegyptum.



De Exodi.

[1Kb] 19. Exodus continet Hebraeorum servitutem, ac decem plagas 195 Aegypti, egressum populi, et nubem [Col. 0159C] protegentem, transitum etiam Rubri maris, mersumque cum curribus Pharaonem, et gloriae decantationem, ingressum quoque eremi, cibum mannae, [Figure: [Character] 1Kb] quo aliti sunt, percussionem quoque rupis, [Figure: [Hebrew Text] 1Kb] et fluenta in dulcedinem versa, pugnam Amalec, mandata etiam Decalogi, et arcam Testamenti, dedicationemque tabernaculi et oblationem.



De Levitico.

[1Kb] 20. In Levitico autem lex sacrificiorum, hostiarumque [Col. 0160B] diversitas, indumenta pontificum, et levitarum ministeria describuntur: ciborum etiam discretio, et diversae peccatorum purgationes, vel hostiae ordinantur.



De Numeris.

[1Kb] 21. In Numeris vero egressae de Aegypto tribus enumerantur, protectionesque eorum, perfectorum aetate virorum, qui egressi sunt de Aegypto, computatio tenetur inserta, Prophetia Balaam, quadraginta [Col. 0160C] quoque duarum per eremum mansionem sacramenta signantur.



De Deuteronomio.

[1Kb] 22. In Deuteronomio autem, quae est secunda lex, narrantur ea quae inter Pharan, et Tophel, et Laban, et Naseroth, usque ad Cades Barne fuerunt populo dicta a Moyse: mandata, videlicet, atque promissa, maledictiones peccatorum, et promissiones beatitudinis. Ibi canit canticum Moyses. Ibi dat benedictionem [Col. 0161A] filiis Israel; ibique, terra repromissionis conspecta, moritur atque sepelitur.

[1Kb] 23. Nonnulli autem Hebraeorum quatuor tantum libros computant legis, id est, Genesim, Exodum, Leviticum, Numeros. 196 Deuteronomium autem repetitionem eorumdem librorum, et quasi quoddam legis meditatorium dicunt. Ea duntaxat ratione, pro eo quod illi quatuor proprias rerum gestarum continent causas, iste vero omnium.



De Josue.

[1Kb] 24. In Jesu Nave libro filii Israel, duce Jesu, Jordanem transeunt, ac secundo circumciduntur, subversisque dehinc Chananaeorum gentibus, divisione terrae eorum haereditatis sortes suscipiunt.



De libro Judicum.
[Col. 0161B]

[1Kb] 25. In libro Judicum continentur peccata et servitutes Israel, exclamationesque populi, et miserationes Dei. [Figure: [Character] 1Kb] Describuntur prospera, atque adversa bellorum [Figure: [Hebrew Text] 1Kb] .



De libro Ruth.

[1Kb] 26. Liber Ruth ejusdem Moabitidis texit historiam, de cujus stirpe familia David descendit. Hunc Hebraei libellum ad Judicum librum subjungunt, pro eo quod in diebus Judicum gesta esse commemorant quae in eo scripta sunt; at contra Latini, pro eo quod genus regis David retexat, ortum ex eadem Moabitide Ruth, ad corpus libri Regnorum veracius eum pertinere contendunt.



De libro Regum.

[Col. 0161C] [2Kb] 27. Regum liber, quanquam apud Latinos propter [Col. 0162A] prolixitatem sui 197 in quatuor partibus sit desectus, apud Hebraeos tamen in duobus divisus est voluminibus. Quorum primus Samuel scribit, arcam Domini a Judaeis transisse ad gentes, Heli quoque sacerdotium in Samuel mystice fuisse translatum et in David Saulis regis imperium.

[1Kb] 28. Malachim vero reges Judaeae, et Israeliticae gentis, gestaque eorum per ordinem digerit temporum, ipsum quoque Israel ob errorem idololatriae narrat in Assyrios transmigratum; ad extremum edocet venisse Nabuchodonosor in Jerusalem, captivumque duxisse principem, ac populum, et subvertisse urbem et templum.



De Paralipomenon.

[1Kb] 29. Paralipomenon apud Hebraeos sub unius libri [Col. 0162B] volumine continetur, appellaturque ab eis Dibrehaiamin, id est, Verba dierum, apud nos autem propter prolixitatem sui in duabus decisus est partibus. Haec est autem historia ordinem generationum et temporum continens. In qua scilicet non parva sanctarum Scripturarum eruditio continetur.

[1Kb] 30. Namque in historia Veteris Testamenti in locis suis aut omnino 198 omissa sunt, aut fortasse non plene digesta, in isto summatim ac breviter explicata sunt, cujus quidem series e latere legis, sive Regnorum adjuncta procedit, perveniens ad illud usque tempus quo et regnorum textus finitur. [Figure: [Character] 1Kb] Namque ab exordio fabricae mundi incipiens, protenditur per ordinem rerum gestarum usque ad ruinam Jerusalem in annis tribus mille septuaginta duobus [Col. 0162C] per generationes septuaginta duas.



De libro Job.
[Col. 0163A]

31. Job liber continet ejusdem sancti viri damna, funera, vel flagella, et contumeliosa consolantium dicta, lamenta quoque ejus, in quibus totius mundi deplorat miseriam; consolationes etiam Dei ad eum per turbinem, ejusque duplicem bonorum in fine remunerationem. Hic autem ex suis passionibus et verbis Christi expressit imaginem; conjux vero ejus carnalium typum designat, qui, intra Ecclesiam positi, vitam spiritualium moribus suis scandalizant.

[1Kb] 32. Amici vero ejus speciem praebuerunt haereticorum, figuramque dogmatum perversorum. Porro Eliu, qui adversus Job gravi exprobratione innititur, significat eos qui intra sanctam Ecclesiam arroganter praedicant, et per tumorem cordis ac scientiae fastum, [Col. 0163B] quidquid proferunt superbiae exemplis ostentant.



De Psalterio.

[2Kb] 33. Liber Psalmorum, quanquam uno concludatur volumine, 199 non est tamen editus uno eodemque auctore. Decem enim prophetae sunt qui eos diverso tempore scripserunt, id est, Moyses, David, Salomon, Asaph, Eman, Ethan, Idithun, et filii Core Asir, Elcana, Abiasaph, sive Esdras. Nonnulli etiam Aggaei et Zachariae esse existimantur.

[1Kb] 34. De iis autem qui sine titulis sunt, traditio veterum talis est, ut cujus auctoris praescriptio praecesserit, caeteri, qui sine titulo sequuntur, ipsius esse credantur. Est autem hic liber allegoricis ac typicis sacramentis signatus; specialiter autem, quod natus, [Col. 0163C] quod passus, quod resurrexit Christus, pene hoc omnium psalmorum resonat organum.

[1Kb] 35. Sciendum autem quod apud Hebraeos omnes [Col. 0164A] psalmi permisti fuerunt, et inordinati, quos tamen prius Esdras in unum volumen coegit, et in ordinem, numerumque disposuit, ac perocculto mysterii sacramento aliis alios praetulit ordine, dum posteriores videantur in tempore. Nam secundum historiae cursum tertius psalmus quinquagesimo posterior est, sed propter mysterium in 200 ordine prior est. Sic enim habentur et caeteri, quia Spiritus sanctus eos praeordinavit, ut voluit.



De libris Salomonis.

[1Kb] 36. Salomon tria volumina edidit: primus ex his Proverbiorum liber est; secundus, qui appellatur Ecclesiastes; tertius, cujus titulus est Cantica canticorum. In quibus quidem tribus libris trium generum disciplinas composuit, quibus ad rerum scientiam [Col. 0164B] pervenitur. In primis namque ethicam, id est, moralem; post haec physicam, quae qualitatem naturae comprehendit; ad ultimum theoricam, id est, contemplativam. In Proverbiis enim moralia docens, per communem quemdam loquendi usum altiorem intelligentiam edidit, conservationemque mandatorum et doctrinae coelestis institutionem succinctis versibus brevibusque sententiis coaptavit.

37. Sunt autem proverbia sub verbis aliis res alias explicantia, vel significantia, quae aliter quam dicuntur intelliguntur, plus in virtute sententiarum quam in sono verborum, quae Graeci paroemias vocant. In Ecclesiaste vero rerum naturam discutiens, cuncta in mundo caduca et vana esse reprehendit [Forte, deprehendit]; rerumque omnium fragilitate [Col. 0164C] perspecta, renuntiare mundo admonuit.

[33Kb] 38. In Canticis autem canticorum supergressus visibilia, atque contemplans ea quae sunt coelestia, [Col. 0165A] vel divina, sub specie sponsi et sponsae, Christi Ecclesiae unitatem declarat, atque animam ad 201 amorem coelestium excitans provehendam ad consortium Dei provocat. Illud etiam non est omittendum, quod a doctoribus nostris traditur, apud Hebraeos hanc fuisse observationem, ne cuiquam librum hunc legere permitterent, nisi viro jam perfectae scientiae, et laboratae fidei, ne forte per imbecillitatem infantiae, et fidei imperitiam, non tam erudiret cognitio lubricas mentes, quam potius ad concupiscentias corporales converteret.

[1Kb] 39. Omnes enim Scripturas a doctoribus eorum tradi pueris solitum est, etiam eas quas deuteroseis vocant. Quatuor tantum ista ad ultimum reservari, id est, principium Genesis de mundi creatione, Ezechielis [Col. 0165B] quoque principia, in quibus de cherubim scripsit, et finem ejus, in quo templi descriptio continetur, et Cantica Canticorum.



De libro Sapientiae.

[19Kb] 40. Liber Sapientiae, qui vocatur Panareton, Christi adventum, qui est sapientia Dei Patris, passionemque ejus aperta manifestatione denuntiat. [Figure: [Character] 1Kb] Hunc edidit Jesus, filius Sirach, in quo etiam nonnulla vivendi praecepta composuit.



202 De Ecclesiastico.

41. Ecclesiasticus vero morum pene omnium disciplinam, et sanctae religionis conversationem affatim copioseque conscripsit. Dictus est autem Ecclesiasticus, pro eo quod in medio coetu populi, id est, coram ecclesia fuerit habitus. Hic enim propter [Col. 0165C] nimiam sensus similitudinem et eloquii parilitatem [Col. 0166A] Salomonis titulo praenotatur. Constat autem et hunc librum a Jesu filio Sirach editum fuisse, et inter reliquos sacrarum Scripturarum libros pari habitum veneratione.



De Isaia.

[1Kb] 42. Isaias propheta, qui interpretatur salus Domini, hic, postquam de altari missus calculus labia ejus purgavit, dignus efficitur Spiritus sancti prophetia. Speculaturque duo seraphim in aenigmate duorum Testamentorum, cum duodecim alis, id est, apostolis, qui praedicatione sua totum mundum volucri celeritate discurrunt, tegentes faciem et pedes sedentis in throno Dei, id est, occultantes ea, sive quae ante saeculi fuerunt exordia, sive quae post transactam hujus mundi figuram futura sunt.

[Col. 0166B] 43. Hic tamen post visionem Judae et Jerusalem adversus caeteras gentes, quae in cicuitu ejus sunt, prophetiae convertit sermonem, et juxta qualitatem locorum, et vitae diversitatem, quae essent eis mala ventura denuntiat. Post captivitatem enim Jerusalem ruinam Babyloniae comminatur.

203 [19Kb] 44. Deinde necem Philisthiim, vastitatem Moab, exterminium Damasci, et Aegypti commotionem, et solitudinem maris deserti, obsidionem quoque Edom, fugam et interitum Arabiae, excidium vallis Sion, subversionem etiam Tyri, sive quadrupedum. Sed figuraliter in visione Judae Synagoga projicitur, et Ecclesia Domino copulatur. In ruina Babyloniae confusio totius mundi superbiaque arguitur, et finis ejus monstratur. In vastitate Moab error [Col. 0166C] scientiae saecularis in silentium luctumque mutatur.

[Col. 0167A] [1Kb] 45. In eversione Aegypti totius mundi idololatriae destruuntur, templique Domini aedificatio praedicatur. In contritione Philisthiim luctus eorum monstratur, qui abijciunt jugum Christi, et elevant se contra scientiam Dei. Porro per Damascum praedicatio gentium, et ruina ostenditur populi Judaeorum. Per onus maris deserti hujus saeculi tentatio declaratur, et quae illi ventura sunt ostenduntur.

46. Per Idumaeam oritur sol justitiae gentium, et tenebrae veniunt populo Judaeorum. Per Arabiam praedicatur aqua baptismatis praebenda iis qui fugerunt gentium errores, vel eorum blasphemias. Per vallem Sion perditio praedicatur Jerusalem, et haereticorum, qui de sublimitate Ecclesiae ceciderunt. Per Tyrum gentibus praedicatur, ut, saeculi errore [Col. 0167B] deposito, ad Christum Dominum convertantur.

[1Kb] 47. Reliqua vero ejus vel de Christo, vel de Ecclesia gentium sunt, sive de consummatione mundi. Prophetavit autem annis ferme LXX, sub regibus quatuor Judae, ordine atque genere sibimet 204 succedentibus, id est, Ozia, Joathan, Achaz, ad ultimum Ezechia: sub quo pars magna voluminis ejus usque ad calcem texitur prophetiae.



De Jeremia

48. Jeremias propheta, qui interpretatur excelsus Domini, simplex in loquendo, et ad intelligendum facilis; qui in omnibus dictis et passionibus suis Redemptoris nostri imaginem praetulit. Hic, postquam in typo Christi regna destruxit diaboli, justiaeque vel fidei aedificavit imperium, jubetur prophetare [Col. 0167C] super omnes gentes, Aegyptum videlicet et Palaestinos, Moab et Ammon, Edom et Damascum, et Cedar, et super regna Assur, necnon super Helan, et Babyloniam

49. Inter haec autem videt virgam vigilantem divinae correptionis et potestatis. Ollam quoque succensam, id est, Judaicam plebem igne carnalium desideriorum ardentem. Aspicit et duos cophinos ficorum in praefiguratione duorum populorum.

[1Kb] 50. Descendit et in domum figuli, et videt diminutionem vasis prioris, et novi instaurationem ad designandum defectum prioris populi, et successionem futuri. Sumit etiam calicem supplicii, atque universis gentibus porrigit. Accipit et lumbare sub exemplo populi Judaeorum, atque putrefactum projicit [Col. 0167D] illud in dispersionem trans flumina gentium. Ostendit et calicem aureum Babylonis, per quem [Col. 0168A] inebriatus est mundus lethifero idololatriae haustu.

51. Jubetur et projicere in Euphratem volumen lapidi alligatum, ad demonstrandum interitum Babylonis, vel figuraliter totius mundi. Increpat etiam delinquentes, et ad conversionem provocat.

52. Ad ultimum plangit ruinam Jerusalem, templique excidium, et dispersionem gentis; quaeque non tantum praenuntiavit, sed etiam praesentia vidit. Exorsus est autem duodecimo anno Josiae regis Judae eo tempore quo et Olda mulier prophetiaque ejus per quatuor reges extensa est, sub Josia, et Eliacim, et Joacim, et 205 Sedecia, sub quo eversa est Jerusalem. Annis LXXII et tribus mensibus prophetavit, excepto illo tempore quo post eversam Jerusalem in Aegypto cum populo fuit.



De Ezechiele.
[Col. 0168B]

53. Ezechiel, qui in Latinum vertitur fortitudo Dei; hic figurans typice Christum, stat juxta fluvium saeculi, et praeclara contuetur mysteria.

54. Cernit similitudinem gloriae Dei, et quatuor animalia in similitudinem evangeliorum, et rotas se invicem continentes in typo testamentorum. Videt et aurigam, id est, Christum, deorsum igne judicii, sursum electri, id est, divinitatis fulgore rutilantem. Comedit quoque librum divinae legis, in quo scriptum est lamentum poenitentium, et carmen justorum, et vae eorum qui post peccatum poenitentiam non egerunt.

[1Kb] 55. Dehinc accipit laterem, in quo obsessa Jerusalem pictura describitur, vel in quo sub typo Christi [Col. 0168C] ejusdem Jerusalem, id est, totius Ecclesiae, quae est e latere Christi formata, mysteria describuntur. Capit et hic propheta somnium sinistri lateris, in typo mortis peccatorum, qui ad laevam positi aeterna supplicia sustinebunt: ac demum a sinistro in dextro latere dormire jubetur propter spem eorum qui per mutationem morum resurrectionis gloriam obtinebunt. Aspicit interea et duas virgas sibimet copulatas, in similitudinem circumcisionis, et gentium, sive aquilam sub Nabuchodonosor, velut Antichristi figura, magnis alis, et volucri celeritate totius mundi imperia occupantem.

56. Plangit praeterea sub specie principis Tyri beatitudinem diaboli, quam amisit, et ruinam ejus magnam [Forte, magna] cum lamentatione deplorat. [Col. 0168D] Ad ultimum, arundinem vel funiculum gestans metitur sub specie sanctorum mystice Jerusalem.

[Col. 0169A] [1Kb] 57. Inter haec mystica subjicit quaedam moralia, falsos criminatur prophetas, atque speculatoribus praecipit ne reticeant malitiam. Quatuor etiam ultionum poenas peccatoribus praedicat, animasque redire ad corpora sua prophetat. Ostendit quoque unumquemque 206 pro se rationem Domino redditurum, nec in progeniem posse ultra diffundi labem paterni delicti.

[1Kb] 58. Objurgat inter haec sub Oolla et Oolliba omnem turpitudinem Samariae et Jerusalem; nativitatemque objicit contumeliosam. Saepe etiam ad poenitentiam captivos provocat populos, et post praevaricationem admonet populum redire conversum. Hic autem aetatis suae anno 35, et captivitatis quinto in Chaldaea exsulans prophetavit: ibique vaticinium [Col. 0169B] consummavit.



De Daniele.

59. Daniel, qui interpretatur judicium Dei, quique etiam de Christo cunctorum manifestior prophetarum est. Denique iste non solum venturum praedicavit, ut caeteri, sed etiam et tempus incarnationis et passionis per ordinem regum et numerum definivit annorum, ita ut potius non videatur futurum praedicere, sed quasi transacta narrare. Hic autem quatuor regnorum cernit frequentius visiones, eorumque differentias sub diversis imaginibus intromittit.

[2Kb] 60. De Antichristo quoque ostendit quod ipse sit cornu pusillum, id est, parvo tempore regnaturus, [Figure: [Character] 1Kb] et, decem regibus subjugatis, solus postremis temporibus regnaturus. [Figure: [Character] 1Kb] De consummatione Jerusalem [Col. 0169C] vel mundi plura scribit, sive de die judicii, et regno sanctorum. In fine autem voluminis prophetiae suae Susannae historiam et Belis draconisque fabulas ponit.

61. Hic autem liber apud Hebraeos Hebraicis quidem litteris, 207 sed Chaldaica lingua scriptus est. Prophetavit autem in Babylone, quando et Ezechiel.



De Osee.

[1Kb] 62. Osee propheta, qui intelligitur salvans, in duodecim prophetis primus, profundior reliquis in sententiis, [Col. 0170A] et operosior intellectu. Iste ad eas tribus quae vocantur Ephraim et Samaria, domum Joseph et Israel, loquitur, sed per Ephraim haereticos arguit, qui recedentes ab Ecclesiae unitate, participes facti sunt idolorum.

[1Kb] 63. Per Samariam autem eorumdem haereticorum demonstrat figuram, qui praeceptorum Dei custodes esse mentiuntur, et sub praetextu veritatis mendacium colunt. Hic historialiter Judaeos in Christo ultimo tempore credituros pronuntiavit. Tertium quoque resurrectionis dominicae diem praedixit. Prophetavit autem in diebus Oziae regis Juda, sive Jeroboam regis Israel, quando et Isaias.



De Joele.

64. Joel propheta, qui interpretatur incipiens. Iste, [Col. 0170B] ad Judam tantum et Jerusalem vaticinium proferens, in principio sui voluminis, post voluptuosa convivia ad luctum provocat Jerusalem, excidiumque ejus pronuntiat. Praedicat quoque vocationem gentium, et super congregatos credentes superventurum Spiritum sanctum. Prophetavit autem sub Joatham rege Juda, quando et Michaeas.



De Amos.

[1Kb] 65. Amos, qui interpretatur onus, vaticinavit in Samariam et Jerusalem, tria et quatuor scelera gentium sub totius mundi figura describens. Primum itaque scelus, quia omnes in Adam peccaverunt. Secundum, quia insitam naturae legem immemores rationis 208 non intellexerunt. Tertium quoque [Col. 0170C] eorum qui datae legi non obedierunt. Quartum inexpiabile eorum qui in Christo non crediderunt, pro quibus sceleribus intonat Dominus ignem, id est, sententiam aeterni judicii illaturum.

[2Kb] 66. Hic autem adventum Christi sub dominica voce ita praedicat: Ego firmans tonitruum, et creans spiritum, et annuntians in hominibus Christum. Reliqua autem, quae de Amasia et Jeroboam, sive Israel loquitur, tropologice ad haereticos sunt referenda. Prophetavit autem sub rege Ozia, eo tempore quo Osee et Isaias.



De Abdia.
[Col. 0171A]

[10Kb] 67. Abdias, qui interpretatur servus Domini, inter omnes prophetas brevior numero verborum, sed gratia mysteriorum aequalis. Iste contra Idumaeam loquens increpat mystice superbiam Edom, prioris videlicet populi audaciam, quod Jacob fratrem suum, id est, Christum ex Hebraeorum stirpe creatum occiderit. In monte autem 209 Sion, quae est Jerusalem, futuram salutem et Sanctum, qui est Christus, annuntiat, atque in monte Esau, per quem figuratur ecclesia gentium, futurum intonat Domino regnum. Prophetavit sub Josia rege Juda, quando et Michaeas.



De Jona.

[1Kb] 68. Jonas, qui interpretatur columba, tam sermone quam naufragio suo passionem Christi mortemque, [Col. 0171B] et resurrectionem, figurat, sive quod de navi in mare, tanquam de cruce in terram, projectus est, sive quod, in ventre ceti exceptus, tanquam in sepultura terrae tribus diebus ac noctibus reconditus est, vel quod in figura Ninive poenitentiam mundo praedixerit. In sequentibus autem typum gerit Judaeorum, qui salutem gentium, non tantum advenire noluerunt, sed dum venit, invisi [Al., invidi] sunt. Ninive quoque gentium significat speciem, Jonas vero in hoc loco Judaeorum.

[1Kb] 69. Nam quemadmodum Ninivitarum salus ad aemulationem provocavit Jonam, ita redemptio gentium scandalum exstitit Judaeorum. Merito et contra Orientem civitatis sedisse legitur sub umbra hederae, quia eadem plebs separans se a salute Ecclesiae, [Col. 0171C] dolore tabida, contra Christum, id est, Orientem Ecclesiae, linguam suam movere nititur, sedens [Col. 0172A] sub umbra legis, quae umbra a verme arefacta est, quia, adveniente Christo, vetera transierunt, et ecce facta sunt omnia nova. Prophetavit autem sub Ozia rege Juda, quando et Osee, et Amos, et Isaias prophetaverunt.



De Michaea.

[1Kb] 70. Michaeas propheta interpretatur quis iste? Comminatur Samariae iram Domini ob causam simulacrorum, interitumque populo Israel 210 venturum denuntiat. Locum etiam in quo nasceretur Christus demonstrat. Prophetavit autem sub Josia, quando et Sophonias.



De Nahum.

[2Kb] 71. Nahum, qui est consolator, simulacra gentium exterminanda pronuntiat, necnon urbem sanguinum [Col. 0172B] Jerusalem, post cujus interitum pedes annuntiantis pacem, id est, Salvatoris adventum proclamat.



De Habacuc.

[1Kb] 72. Habacuc, amplexans, sive luctator fortis, in principio voluminis sui describit diabolum cum membris ac moribus suis; in fine vero praenuntiat adventum passionemque Salvatoris.



De Sophonia.

73. Sophonias, speculator mysteriorum Domini, et abscondens, cernit captivitatem urbis Jerusalem a Romanis futuram, per vocem clamoris a porta piscium, et per collium contritionem, id est, montis Sion, qui est collis Jerusalem; necnon et aliarum gentium eversionem praedicat, terroremque divini judicii intonat.

[Col. 0172C] 74. Loquitur etiam contra Moab et Ammon, sed per ipsos tanquam finitimi populo Dei, et proximi [Col. 0173A] catholicis sacramentis, 211 haeretici arguuntur. Hic tertium diem resurrectionis Christi prophetat, atque in adventu Christi totum orbem sub uno jugo Domino serviturum annuntiat. Prophetavit autem sub Josia, quando et Jeremias.



De Aggaeo.

75. Aggaeus, qui interpretatur solemnis. Hic in vaticinii sui textu templum Domini restaurandum praecepit, contritionem praedicat gentium, vel commotionem totius mundi praedicit, ac sub figura Zorobabel Christi vaticinatur adventum. Septuagesimo autem anno captivitatis populi prophetavit, duobus tantum mensibus Zachariam vaticinio suo praecedens.



De Zacharia.

[Col. 0173B] [1Kb] 76. Zacharias, qui nominatur memoria Domini, postquam jam Domini patribus prophetavit, vidit virum sedentem super equum rufum, in figura corporis Christi, roseum sanguine passionis, sive myrteta, gentium populum significantia; aspicit et cornua quatuor, sive fabros in figura gentium, quae Judam et Israel dispergentes, gravi pondere depresserunt.

[1Kb] 77. Intuetur similiter et Jesum, sordibus carnis et mortalitate vestitum, quibus ablatis, indutum immortalitate et gloria. Cernit et lapidem, qui est Christus, septem habentem oculos, id est, septiformis spiritus plenitudinem. Inter haec intuetur torrem et titionem exstinctum, id est, diabolum. Candelabrum videt in figura Christi cum lucernis septem, quae sunt Ecclesiae; necnon et duas olivas, ad dexteram [Col. 0173C] et ad sinistram candelabri positas, duorum Testamentorum typum significantes.

[1Kb] 78. Assumit quoque idem duas virgas funiculi et decoris in typo Judaeorum et gentium. Aspicit deinde duas mulieres, id est, haereticorum plebes, sive Judaeorum, in alis suis levantes amphoram, id est, diabolicam doctrinam, massamque plumbi, quod est 212 pondus peccati gravissimum, sive volumen volans, in quo peccata hominum et supplicia describuntur.

[1Kb] 79. Videt et quadrigas quatuor, uno praedicationis evangelicae jugo currentes. Post hoc aspicit equos missos ad praedicationem mundi: primum rufum, passione martyrii. Secundum nigrum, squalore poenitentiae. Tertium album, candore baptismatis. Quartum [Col. 0173D] varium, expositione et doctrina fidei. Cernit quoque et tubas, sanctorum gestantes figuram, per quas Dominus mundo canit, atque angulum, in quo duo ex adverso populi conjunguntur, sive paxillum, figuraliter Christum, infixum in cordibus populorum, [Col. 0174A] describit et pastorem, Antichristum, opus et intentionem in sinistro habentem.

80. Equum quoque in figura plebis haereticorum, et ascensorem ejus diabolum. Praedicat etiam fontem in domo veri David, patentem in lavacro regenerationis. Alia quaecunque scribit, aut de adventu Domini, aut de ejus passione sunt, aut de saeculi fine, sive judicio. Prophetavit autem secundo anno Darii regis Medorum, iisdem temporibus quibus et Aggaeus, anno septuagesimo desolationis templi et captivitatis populi.



De Malachia.

[1Kb] 81. Malachias, qui interpretatur angelus Domini, in principio vaticinii sui demonstrat odium Judaeorum in Esau, et dilectionem junioris populi in Jacob. [Col. 0174B] In sequentibus autem veteres Judaeorum victimas reprobat. Et sacrificium transferri ad gentes annuntiat. In fine vero adventum Domini, diem quoque judicii justorumque praemia, et impiorum poenas. Joannem etiam praedicat ante primum adventum Domini missum, et Eliam ante secundum adventum annuntiat esse mittendum.

[1Kb] 82. Inter haec nonnulla moralia et disciplinis congruentia explicat, in quibus corripit populum, sive sacerdotes despicientes nomen Domini, atque ejus sacramenta pollutis oblationibus et sacrificiis 213 violantes. Praemonet etiam episcopos doctos, et sine macula esse debere, et citra personarum acceptionem populos veritatem instruere; discordes quoque arguit, decimas et primitias reddendas in [Col. 0174C] praedicatoribus a populis Ecclesiae praecipit.

[1Kb] 83. Objurgat et eos qui conjuges suas despiciunt, et aliarum amore nectuntur. Similiter et illos qui, miseriam suam dolentes, felicitatem laudant eorum qui hujus mundi prosperis perfruuntur. Prophetavit autem novissimus in Babylone, quando Aggaeus et Zacharias.



De Esdra.

[1Kb] 84. Esdras scribit populum, expleto captivitatis tempore, imperante Cyro rege Persarum, in Jerusalem fuisse reversum; ac sub Zorobabel et Jesu filio Josedech, sacerdote magno, sive Nehemia, muros Jerusalem templumque et altare renovatum, jus quoque sacerdotum restitutum, et sanctae religionis cultum, multisque opibus gentium principumque [Col. 0174D] Persarum muneribus perornatum.



De Machabaeis.

85. Machabaeorum libri, licet non habeantur in canone Hebraeorum, tamen ab Ecclesia inter divinorum voluminum annumerantur historias. Praenotant [Col. 0175A] autem praelia inter Hebraeorum duces gentesque Persarum, pugnam quoque Sabbatorum, et nobiles Machabaei triumphos, foedus quoque amicitiarum cum Romanorum ducibus, actaque legationum.



De quatuor Evangeliis.

[1Kb] 86. Evangeliorum praedicatio, quamvis quadrifaria sit, una est tamen, 214 quia ex uno eodemque ore Divinitatis processit. Haec sunt enim quatuor flumina, de uno paradisi fonte manantia, quae quadrupli unione decurrunt, ac per totum mundum coelestis praedicationis ministrant fluenta, gratiae ac fidei virorem infundunt.

[1Kb] 87. Haec est illa in Zacharia quadriga Domini, in qua per omnem orbem evectus leni jugo colla sibi [Col. 0175B] cunctarum gentium subjicit. Hi sunt etiam, et quos sub quatuor animalium specie visio prophetalis descripsit, id est, hominis, leonis, bovis et aquilae.

[1Kb] 88. Namque primus, scilicet Matthaeus, ut homo, ordinem humanae nativitatis designat. Secundus, scilicet Marcus, ad instar rugientis leonis statim in principio sui divinae potestatis fortitudinem intonat. Tertius, scilicet Lucas, victimam sacerdotis praemittens, quasi vituli mortem insinuat. Quartus, scilicet Joannes, more aquilae aspectans coelum, terram avidus transvolat, atque nativitatem verbi occulta mysterii intelligentia penetrat; sed ex his tria illa animalia, quae in terra gradiuntur, actualem vitam sequentes, ea tantummodo persecuti sunt quae homo Christus in terris temporaliter gessit. Quartum [Col. 0175C] autem animal contemplationis acie coelestia inspicit, et pauca operum, plurima divinitatis sacramenta digessit.

[1Kb] 89. [Figure: [Character] 1Kb] Matthaeus itaque in principio regalem Christi sequens prosapiam, et moralem, tamen deinceps potius disciplinam secutus, pauca signorum et plura vivendi praecepta composuit. Item Marcus abbreviator Matthaei, ea quae in itinere ad rationem vitae regendae docebat Petrus, veloci stylo retexuit, gradiens pariter 215 inter Lucam atque Matthaeum, [Col. 0176A] plura tamen ex Matthaeo commemorat, non tantum rerum, sed et verborum ordinem servans.

90. Lucas vero historiae magis ordinem tenens, copiosius caeteris gestorum Christi virtutes enuntiat. Ad ultimum Joannes, naturalia explicans, transvolavit coelos, et angelos, Verbumque Dei reperit, et in principio fuisse annuntiavit.

[1Kb] 91. Ex his primus et ultimus ea praedicaverunt quae ex ore Christi audierunt, vel quae ab illo facta vel gesta audierunt. Reliqui medii duo ea tantummodo quae ab apostolis cognoverunt: quorum quidem Matthaeus Evangelium in Judaea primus scripsit, deinde Marcus in Italia, tertius Lucas in Achaia, ultimus Joannes in Asia. Ex quibus solus tantum Matthaeus praedicationis suae historiam Hebraico perstrinxit [Col. 0176B] stylo. Reliqui vero Graeci sermonis eloquio ediderunt.



De Epistolis Pauli.

[1Kb] 92. Paulus apostolus quatuordecim Epistolis praedicationis suae perstrinxit stylum. Ex quibus aliquas propter typum septiformis Ecclesiae septem scripsit Ecclesiis, conservans potius nec excedens numerum sacramenti propter septiformem sancti Spiritus efficaciam. Scripsit autem ad Romanos, ad Corinthios, ad Galatas, ad Ephesios, ad Philippenses, ad Colossenses, ad Thessalonicenses, ad Hebraeos, reliquas vero postmodum singularibus edidit personis, ut rursus ipsum illum septenarium numerum ad sacramentum unitatis converteret.

[1Kb] 93. Argumenta autem earumdem Epistolarum haec [Col. 0176C] sunt: imprimis Romanae plebis fidem collaudat; Corinthios gemina doctrina 216 castigat, apud Galatas per gratiam fidei excludit opera legis, Ephesios magnificat in fide, quam acceperunt; laudat Colossenses pro eo quod in fide perstiterunt; Philippenses Evangelium custodisse gratulatur; Thessalonicenses, in prima Epistola, fide crevisse et operibus, in secunda, persecutiones tolerasse fortiter gloriatur.

94. Instruit quoque per Timotheum et Titum Ecclesias. Philemonem de emendato servo Onesimo rogat. [Col. 0177A] Ad ultimum Hebraeos, qui in Christo crediderunt, et postmodum persecutionibus Judaicis territi a fide recesserunt, confortat, atque ad gratiam Evangelii revocat.



De Epistolis beati Petri.

95. Petrus apostolus scripsit duas Epistolas, quae canonicae nominantur. Scripsit autem iis qui, ex circumcisione credentes, in dispersione gentium erant, quae quidem videntur quibusdam esse planiores; dum tam profundis repletae sint sensibus, ut per eas qui possunt perscrutari divinae scientiae sensum, quasi per breve quoddam receptaculum, magnas sententias et magna sibi mysteria revelari contueantur.

[1Kb] 96. [Figure: [Character] 1Kb] In prima autem Epistola scribit regenerationis potentiam, et prophetas, qui praenuntiaverunt [Col. 0177B] futuram Ecclesiae in passionibus tolerantiam. Admonet deinde pontifices in castitate vivere, et, ut parvulos, sine dolo manere. Demonstrat etiam sanctos lapides esse vivos, et populum acquisitionis, et regale sacerdotium. Inter haec popularibus bene vivendi ordinem instituit; hortatur mulieres subditas esse, cultuque pretioso non incedere, viros quoque ad modicum uxoribus adhaerere, orationem frequentare, et cum omnibus unanimiter vivere. Praeterea scribit arcae mysterium, sive baptismi sacramentum, per quod homo a mundi actibus liberatur.

97. Imperatque fidelibus solius divinae voluntatis obedire praeceptis, nec ultra carnis inservire desideriis. Docet etiam clerum ac populum sibi ministrare [Col. 0177C] vicissim, passionesque Christi nullum pavescere; et de domo Dei inchoare judicium, et coronari sanctos, 217 mansuetudinem quoque et humilitatem alternam invicem admonet observare, insidiasque diaboli omni sollicitudine praecavere, adjiciens omne opus bonum incipientis per Deum ad consummationem perduci.

[1Kb] 98. In secunda autem Epistola alloquitur fideles, in hoc mundo quasi interfectos, atque exhortatur omnes de pejoribus ad meliora transire. Scribit etiam justorum memorias refovendas, memoratque pseudoprophetas utriusque Testamenti, qui sunt magistri mendacii. Deinde infert diluvii exemplum ad signandum interitum impiorum, et eorum qui, voluptatibus peccatorum injecti, servi corruptionis effecti [Col. 0177D] sunt.

99. Scribit etiam abundare novissimis temporibus derisores, et apud Deum mille annos unum diem haberi praedicat. Inter haec resurrectionem elementorum, novitatemque coeli et terrae. Ad extremum de Epistolis Pauli loquitur, quas cum quidam indocti non intelligunt, pravo eas sensu evertunt.



De Epistola beati Jacobi.
[Col. 0178A]

100. Jacobus frater Domini scripsit unam Epistolam, ad aedificationem Ecclesiae pertinentem, cujus sententiae immensam scientiae claritatem legentibus videntur infundere.



De Epistolis beati Joannis.

101. Joannes apostolus tres scripsit Epistolas, quarum prima, officium charitatis commendans, tota in amore Dei et fraterna dilectione versatur.

[1Kb] 102. Secunda quoque, quam Electae dominae scripsit, dilectionis hortatur studium; denotat etiam seductores, et ab haereticis admonet declinandum.

218 103. Tertiam autem Caio scribit, in qua collaudat eum in studio veritatis et opere misericordiae; deinde denotat proterviam cujusdam Diotrepis, et Demetrio [Col. 0178B] testimonium perhibet veritatis.



De Epistola sancti Judae apostoli.

104. Judae Epistola increpat blasphemantes in Christo, et quosdam impudicos sub exemplo impiorum, qui per superbiam et luxuriam sempiternis ardoribus traditi sunt, pro quibus admonet Ecclesiam ut eos arguat, et ad poenitentiam cohortetur.



De Actibus apostolorum.

105. Apostolorum historia nascentis Ecclesiae fidem opusque describit, cujus quidem scriptor Lucas evangelista monstratur. Continet autem ea quae in Judaea vel gentibus per gratiam Spiritus sancti, tam a Petro quam ab aliis apostolis, et specialiter a Paulo, operata vel gesta sunt.



De Apocalypsi.

[Col. 0178C] [1Kb] 106. Joannes, postquam scribere septem jubetur Ecclesiis, aspicit filium hominis sedentem in throno, et viginti quatuor seniores, et quatuor animalia procedentia ante thronum, in dextera quoque sedentis librum septem sigillis signatum, in quo bellum, egestas, mors, clamor interfectorum, finis quoque mundi notatur et saeculi.

107. Describit deinde duodena millia servorum Dei, qui signantur in frontibus; ibi septem angeli tubis canunt sequenti grandine et igne cum sanguine in terra. Tertia quoque pars terrae ibi comburitur, et tertia pars maris sanguis efficitur; astraque ipsa rutilantia tertiam fulgoris partem amittunt; ibi de fumo putei locustae producuntur daemoniorum, accipientes potestatem laedendi qui non sunt agni cruore [Col. 0178D] signati.

108. Praeterea comedit Evangelista librum Testamenti oris praedicatione suavissimum, et operis difficultate amarum. Metiturque coeleste templum, describitque verba viginti quatuor seniorum, 219 et arcam Testamenti, ac mulierem amictam sole, pugnamque in coelis Michaelis cum dracone, ruinamque draconis. [Col. 0179A] Conspicit praeterea et Antichristi figuram, habentem capita regni septem, et cornua potestatis, et numerum nominis.

[1Kb] 109. Narrat inter haec et canticum Testamenti novum, speculaturque angelos gestantes pateras, cernitque similiter interitum bestiae, et beatitudinem eorum qui corporis sui vestimenta absque carnis voluptate [Col. 0180A] munda servaverunt. Exsequitur deinde interitum meretricis Babyloniae, et nuptias Agni, adventum judicii, interitumque Antichristi, et sempiternam punitionem diaboli. Ad ultimum memorat resurrectionem mortuorum, coelique novitatem, et terrae, descriptionemque Jerusalem, flumen etiam baptismi mundum, lignumque vitae Dominum Jesum Christum.




[Col. 0179]
SANCTI ISIDORI HISPALENSIS EPISCOPI LIBER NUMERORUM QUI IN SANCTIS SCRIPTURIS OCCURRUNT. (C,S)



220 CAPUT PRIMUM. Quid sit numerus.
[Col. 0179B]

[2Kb] 1. Non est superfluum numerorum causas in Scripturis sanctis attendere. Habent enim quamdam scientiae doctrinam, plurimaque mystica sacramenta. Proinde regulas quorumdam numerorum, ut voluisti, placuit breviter intimare.

2. In principio autem, quid sit numerus definiendum est. Numerus est congregatio unitatis, vel ab uno progrediens multitudo, cujus quidem universitas infinita est, nec ulla potest multitudine terminari.

[1Kb] 3. Par numerus est qui in duabus aequis partibus dividi potest; impar vero, qui dividi aequis duabus partibus nequit, uno medio vel deficiente, vel superante. Pariter par numerus est qui secundum parem [Col. 0179C] numerum pariter dividitur, quousque ad indivisibilem perveniat unitatem, ut puta, sexaginta quatuor. Habet enim 221 medietatem triginta duo; hic autem sedecim, sedecim vero octo, octonarius vero quatuor, quaternarius duo, binarius unum, qui singularis indivisibilis est.



CAPUT II. De unitate.

[1Kb] 4. Unitas est pars minima numerorum, quae secari non potest. Idem autem unus semen numerorum, non numerus. Ex ipso enim caeteri manant, vel procreantur; [Col. 0179D] eumdemque solum esse (constat) mensuram, [Col. 0180B] et incrementorum causam, statumque decrementorum. Nam omnium incrementa ab ipso incipiunt, rursusque usque ad ejus unitatem perveniunt.

[1Kb] 5. Nam et post decem, nisi ab uno rursus incipiatur, nequaquam deinceps numerorum incrementa consurgunt. Idem etiam insecabilis est, nec per ullas partes dividi potest, quia ubique pars est, ubique totus est, ad cujus exemplum unus est Deus, unus est mediator Dei et hominum Homo Christus Jesus. Paraclitus quoque Spiritus unus; una est Mater Ecclesia, fecunditatis successibus copiosa, pro cujus unitatis formula insinuanda angelus ille apud Ezechielem limen portae Jerusalem calamo uno metitur.

[1Kb] 6. Sed et arca Noe desuper collecta in unum cubitum [Col. 0180C] coarctatur; in latere quoque arcae fit ostium unum. Unum est etiam in Ecclesia baptismum; fides eadem una est. Mundus idemque unus. Solis etiam, quem cernimus, lumen unum. Quam unitatem rite sapientes hujus mundi concordiam, vel pietatem, amicitiamque dixerunt, quod ita nectatur, ut non secetur in partes.

[1Kb] 7. Itaque quia divisionem sui unitas non capit, deinde cum unum factum in quocunque defluxerit, licet ejus linea insecabilis, ac sine una latitudinis significatione habeatur, tamen conjunctis binarium [Col. 0180D] reddet.



222 CAPUT III. De binario numere.
[Col. 0181A]

[1Kb] 8. Binarius numerus prima numerorum procreatio, primaque est forma, parilitatis corporatio, motusque primi, sociusque praecedentis, et frater, est etiam medietatis capax. Nam bona malaque participat quadam discordia, qua sibi invicem adversantur; utpote quae prima poterit ab adhaerente separari, ut bina illa et munda quae figuraliter introducuntur in arcam, quae quidem, dum ex parilitate consistant, in se tamen mystice videntur esse divisa.

9. Ad hoc genus pertinent et illi duo in agro, qui invicem discernuntur, quia, adveniente saeculi tribulatione, ex ipsis quidam pertinent in fidem, et rursum vocantur, quidam vero tentationibus cedunt, [Col. 0181B] atque relicti in profunda laxantur. Praeterea concordant et in bonam partem utraque, juxta quod sunt duo Testamenta legis et Evangeliorum; sunt et duae tabulae lapideae, in quibus praecepta legis scripta sunt, totidemque tubae argenteae legis et gratiae erant, in quibus patres ad promovenda castra canebant.

[1Kb] 10. Duo etiam Seraphim scribuntur, qui ante thronum sedentes, jugiter hymnum decantantes erumpunt; duae etiam olivae a dextra laevaque lampadis in Zacharia leguntur. Sunt et duo ubera Testamentorum sponsae, id est, Ecclesiae in Canticis canticorum; ibi etiam et duo hinnuli gemelli pascuntur inter lilia agri.

11. In Apocalypsi quoque duo testes prophetare jubentur, et in Jeremia duo de cognatione gentis assumuntur. [Col. 0181C] In Evangelio quoque bini de septuaginta discipulis ante faciem Christi mittuntur, et duo pisces in eremo populo dividuntur. Duo sunt et charitatis praecepta, quibus lex tota pendet, atque prophetae. Unde idem numerus societas est, quo vinculo animae connectuntur, et quod minus quam inter duos charitas non habetur. Idem quoque numerus etiam justitiae, quo aequis gaudeat pariter ponderatis.

12. Praeterea duo sunt et quae hominem ad beatam vitam 223 perducunt, fides, scilicet, atque opus; sed fides constat ex divinitate, opus autem in rectitudine vitae; quin etiam et duae vitae nobis in Ecclesia praedicantur, una temporalis, in qua ex fide vivimus, alia aeterna, in qua Deum plena veritatis intelligentia contemplabimur.



CAPUT IV. De ternario numero.
[Col. 0181D]

[1Kb] 13. Ternarius princeps est imparium numerus, perfectusque census; nam iste prior initium, mediumque finemque sortitur, et centro medietatis principiumque finemque aequali jure componit, qui [Col. 0182A] dum vere constet ex tribus, secundum aliquid tamen unus est, quia tres unum sunt; unum utique in Divinitate, tres in personarum distinctione; in natura unum, tres in appellatione.

14. Jure ergo hic numerus Trinitatis speciem significat; eodem namque numero in toto orbe sacrosancta Trinitas atque Divinitas praedicatur, eodemque numero trisagion hymnus ab angelis in coelestibus canitur. Arca etiam diluvii tricamerata construitur, ex tribus filiis Noe cunctae gentes post diluvium reparantur. Hic etiam numerus decies multiplicatus altitudinem arcae mystica ratione concludit, centies computatus ejusdem longitudinem efficit; cujus quidem numeri exempla in sacris eloquiis copiosa sunt.

[Col. 0182B] 15. Tres namque angelos Abraham sub Trinitatis imagine vidit; tres Isaac puteos effodit; tres Jacob virgas in aquas ob aspectum pecorum misit; trina dies Jonam in corde ceti gestavit; tribus diebus per poenitentiam Ninivitarum populus Dei iram mitigavit. In Evangelio autem tribus servis sumptum Dominus credidit. Lazari quoque mortem idem post triduum superavit. Dilectionis fermentum evangelica mulier in satis tribus abscondit.

16. Tertio Deus, ut calix passionis transiret, oravit. Tertio Petrus Christum negavit. Tertio idem confitendo amavit. Tribus diebus Dominus noster Redemptor in sepulcro quievit. Tertio 224 se discipulis, cum a mortuis resurrexisset, ostendit. In tribus etiam tria sunt quae commendat Apostolus, in quibus omnis [Col. 0182C] prophetia constat, fides, spes et charitas. Tres sunt evangelici fructus, primus, qui et centenus, martyrum; secundus, sexagenarius, virginum; tertius, tricenarius, conjugatorum.

17. Tria sunt etiam et quae [Forte, ea quae] in Deum non cadunt, mensura, locus et tempus. Tres sunt species animae, sive motus, cupiditas, ira, vel ratio. Sacrae legis lingua triplex est, Hebraea, Graeca, et Latina. Triplex est etiam intelligentiae sensus, historicus, moralis et mysticus. Unde et philosophi mundi tres sapientiae partes esse dixerunt: physicam, quae naturalis; logicam, quae rationalis; ethicam, quae moralis.

[1Kb] 18. Tria sunt et apud musicos genera sonorum, vox, flatus et pulsus: vox in faucibus, flatus in tibiis, [Col. 0182D] pulsus vero in citharis. Porro genera rationabilium creaturarum tria sunt, angelorum in coelo, hominum in terra, spirituum immundorum. Tria sunt inter haec tempora mundi, ante legem, in lege, sub gratia. Tres quoque partes habentur et orbis, Asia, et Europa, vel Libya. Ternis quoque mensibus [Col. 0183A] anni tempora distinguuntur, et coram tribus testibus actio cuncta finitur.



CAPUT V. De quaternario numero.

[1Kb] 19. Quid quatuor dicam, in quo numero soliditatis certa perfectio est? Nam ex longitudine, et latitudine, et profunditate componitur decas, quae plenum efficit; decem enim ex quatuor numeris gradatim surgentibus integratur. Unum enim, et duo, et tria, et quatuor decem faciunt. Similiter et centum ex 225 decade quaternario cumulatus, id est, decem, et viginti, et triginta, et quadraginta, qui sunt centum. Item ac quatuor numeri mille reddunt; id est C, CC, CCC, CCCC. Sic decem millia, caeteraque eodem incremento complentur.

[Col. 0183B] 20. Numerus autem iste quadratus evangelistarum quatuor deputatur, qui in quatuor partes, vel in angulos mundi fusi sunt. Quanquam et quatuor sunt paradisi flumina, quae totum orbem circumfluunt. Arca quoque Noe quadratis lignis construitur. Testamenti denique arca quatuor aureis circulis vehebatur.

21. Vestis etiam sacerdotalis in lege quatuor coloribus, id est, hyacintho, bysso, cocco, purpuraque ex auro contexitur. Praeterea et quatuor venti terrae in Ezechiele aspirant, ut in figuram futurae resurrectionis arida ossa consurgant; totidemque venti coeli, id est, angelicae potestates, apud Danielem pugnantes, irruunt in mare hujus saeculi magnum. Idem quoque Daniel quatuor regna mundi sub [Col. 0183C] diversis figuris exponit.

[1Kb] 22. Similiter Zacharias quatuor cornua regnorum totidemque fabros describit, et quatuor quadrigas Evangelii, missas in quatuor cardines coeli. Item apud Joannem quatuor animalia vultus sibi differentis describuntur, qui in senis alis numerum viginti quatuor seniorum efficiunt. In creaturis autem rerum quatuor sunt terrae partes, quatuor coeli frontes, Oriens, Occidens, Septentrio, sive Meridies.

23. Quatuor etiam mundi elementa habentur, ex quibus universa subsistunt, ignis, aer, aqua, et terra. Annus quoque quatuor temporibus volvitur, aestatis, autumni, hiemis atque veris. Ipsa denique hominis natura ex quatuor est elementis concreta, ex [Col. 0183D] calido et frigido, humido atque sicco. Virtutes quoque animi quatuor scribuntur, justitia, prudentia, fortitudo [Col. 0184A] et temperantia; totidemque e contrario vitia, cupiditas, metus, dolor et gaudium.

[1Kb] 24. Mortalium quoque rerum quatuor vitae sunt, initium, augmentum, status et declinatio. Quatuor etiam genera animalium in mundo habentur, id est, coelestia, pennigera, aquatilia, sive terrestria. Iris et ipse coelestis quadricoloris splendore variatur. Quatuor quoque quadrantibus ratio bissexti colligitur.



CAPUT VI. 226 De quinario numero.

[1Kb] 25. Sequitur Quinarius numerus, qui, sive cum aliis imparibus, sive cum suo genere sociatur, se semper ostendit. Nam quinque per quinquies faciunt viginti quinque, et quinquies terni quindecim, et quinquies septem triginta quinque; et quinquies novem [Col. 0184B] quadraginta quinque. Hic praeterea numerus legi est attributus; lex enim quinque libris complectitur [Forte comprehenditur]. Unde etiam et Apostolum in Ecclesia quinque verba loqui delectat.

26. Sed et quinque cubitis altare in lege per quadrum construitur; totidemque urbes in Isaia Chananaea lingua loquuntur. Sunt et quinque virgines prudentes in Evangelio, sunt et aliae quinque fatuae. Panes quoque divisi populo quinque. Mnas praeterea quinque et talenta quinque. Item secundum mundi philosophos zonae terrae quinque, et apud Latinos vocales litterae quinque.

27. Sensus quoque corporis quinque, visus, auditus, odoratus, gustus et tactus; totidemque habitatorum mundi genera, id est, homines, quadrupedes, [Col. 0184C] vel reptantes, natantes, sive volantes. Praeterea et quinquennio lustrum finitur, olympias quinquennio terminatur.



CAPUT VII. De senario numero.

[1Kb] 28. Senarius numerus primus et perfectus, et partibus suis primus impletur. Nam sextam sui intra continet, quod unus; tertiam, 227 quod duo; et dimidium, quod tres; haec enim summa in unum ducta, id est, unum, et duo, et tria sex faciunt. Nullus autem ante senarium invenitur qui suis partibus, dum dividitur, impleatur, cujus perfectio etiam ipso opere mundi clarescit.

[1Kb] 29. Sex enim diebus perfecit Deus opera sua. Primo die condidit Iucem, secundo firmamentum, tertio [Col. 0184D] speciem maris et terrae, quarto sidera, quinto et pisces, et volatilia, sexto hominem, atque animantia. [Col. 0185A] Sex etiam dies sunt, quibus aetatibus mundus perficitur, quarum prima est ab Adam usque ad Noe, secunda hinc usque ad Abraham, tertia usque ad David, quarta usque ad Transmigrationem, quinta usque ad adventum Christi, sexta, quae nunc aetas est, usque in finem mundi.

[1Kb] 30. Annus quoque ipse senario numero consummatur; sexagenarius enim numerus dierum sexta pars est, cujus summa per senarium primi versus multiplicata, id est, sexies sexaginta, CCCLX. Residui sunt quinque dies, quibus si adjiciuntur quadranae partes, totum senarium numerum faciunt. Siquidem et ipse quadrans ex his consistit.

[1Kb] 31. Idem ipse Senarius numerus quadro et solido quaternario sociatus, horas diei noctisque metitur. [Col. 0185B] Nam quater seni viginti quatuor efficiunt. Praeterea hujus numeri perfectio et in aetatibus hominum, et in rerum gradibus invenitur. Sex enim aetatibus cursus mortalium consummatur, hoc est, infantia, pueritia, adolescentia, juventute, senectute, senio. Sex sunt et gradus omnium rerum, id est, non viventia, ut lapides; viventia, ut arbores; sensibilia, ut pecudes; rationabilia, ut homines; immortalia, ut angeli. Novissimus et summus gradus est, qui est super omnia Deus.

32. Item naturalia officia, sine quibus esse nihil potest, sex sunt; id est, magnitudo, oculi, figura, intervalla, status et motus. 228 Item ipsius motus sex differentiae sunt. Nam movemur ante, a tergo, dextra, [Col. 0185C] laevaque, sursum, atque deorsum. Sunt quoque exempla multa hujus numeri in sacris eloquiis. Nam sexto die homo ad Dei formatur imaginem, et sexta aetate mundi Salvator venit in carnem, et sex diebus jussum est populo in deserto manna colligere.

[1Kb] 33. Hinc et Ezechiel quoque in dextera viri calamum sex cubitorum vidisse se narravit. Ipse etiam templi frontes sex cubitis in altum scripsit. Idem sex agnos in holocaustis principem offerre mandavit. In Evangelio quoque sex hydrias plenas aquis Christus in vini saporem convertit. Sex etiam dies idem ante Passionem ingrediens in Jerusalem super asinum sedit. Sunt et alia plura, sed propter legendi fastidium omittuntur.



CAPUT VIII. De septenario numero.
[Col. 0186A]

[1Kb] 34. Septenarius numerus a nullo nascitur, nec generat, nec generatur. Nam omnes numeri intra decem positi aut gignunt alios, aut gignuntur ab aliis. Iste nec gignit, nec gignitur. Sex enim et octo generantur tantummodo. Quatuor autem, et duo et creant, et creantur. Septem nihil gignit, nec ab altero gignitur.

[1Kb] 35. Hic autem numerus septenarius juxta legitimum est; sive cum testificatur, ut septuaginta, et septingenti, sive cum toties in sese septies centeni septem; quique etiam juxta sapientes mundi ea ratione perfectus habetur, eo quod ex primo pari, ac primo impari constat. Primus autem impar ternarius [Col. 0186B] est, primus par quaternarius, 229 ex quibus duobus ipse septenarius consummatur; qui etiam partibus istis multiplicatus duodenarium reddit. Nam sive ter quaterni, sive quater terni duodecim faciunt. Sed per tres Trinitatis mysterium, per quatuor virtutum actio illustratur; ac per hoc in his partibus, ut per Trinitatis speciem actio virtutum perficitur, et per repraesentationem virtutum usque ad Trinitatis notitiam pervenitur. Rursus autem cum ad duodenarium surgit, et duodecim apostolos septiformis gratiae Spiritus perfectos ostendit, quorum praedicatio [Forte praedicatione] per quatuor virtutum genera Trinitatis fides in toto orbe crescit.

[1Kb] 36. In Scripturis autem sanctis iste numerus interdum [Col. 0186C] omne tempus saeculi hujus, interdum requiem significat, nonnunquam Ecclesiae unitatem demonstrat. Pro universo ponitur, ut est illud: Septies in die laudem dixi tibi (Psalm. CXVIII, 164), id est, omni tempore. Idem enim propheta hoc alibi significat pro toto tempore, dum dicit: Semper laus ejus in ore meo (Psalm. XXXIII, 1). Hinc alibi legitur: Septuplum accipiet in isto saeculo. Item aeterna requies septenario numero significatur, cum dies septimus in requiem Domini sanctificatus vocatur, in quo jam fit vespera, quia nullis finibus temporum requies aeternae beatitudinis coarctabitur.

37. Inde etiam et in lege septimus dies feriatus esse praecipitur, ut requies in ea aeterna significetur. Inde est, quod post resurrectionem suam Dominus [Col. 0187A] cum septem discipulis convivasse describitur. Tertio igitur genere septenario numero sanctae Ecclesiae universitas figuratur, dum per speciem ad genus transitur.

38. Unde et Joannes in Apocalypsi septem scribit Ecclesiis, dum septem sint solae quae specialiter nominantur, sed una Ecclesia, quae septiformis gratia Spiritus perfecte in toto mundo diffunditur; scriptum est enim: Una est columba mea, una perfecta mea (Cantic. VI, 8); his enim tantis significationibus numerus iste in Scripturis eminentior est prae caeteris, utpote quem Dominus in requiem suam sanctificavit, et in quo futurae resurrectionis requiem repromisit.

230 [1Kb] 39. Convenienter itaque septenario numero significatur Spiritus sanctus; unde et sanctificatio in [Col. 0187B] lege ad diem septimum pertinet. Nam nullum diem Deus sanctificavit operis sui, sed sanctificavit tantum septimum, in quo requievit ab operibus suis. Jure ergo septiformis Spiritus imaginem portat, qui per divinitatis plenitudinem in Christo inhabitat, Isaia testante propheta: Et requiescet, inquit, Spiritus Domini, Spiritus sapientiae et intellectus, Spiritus consilii et fortitudinis, Spiritus scientiae et pietatis, et replebit eum Spiritus timoris Domini (Isa. XI, 2).

40. Unde et Zacharias sub imagine Christi lapidem habentem oculos septem scribit. Hujus ergo numeri exempla in divinis voluminibus copiosa sunt. Septimus enim ab Adam transfertur Enoch. Et septimus computatur Lamech, qui septem vindictas solvit Cain. Septimo die ingressionis Noe diluvium fuit, et septimo [Col. 0187C] mense residens arca quievit. Septena quoque animalia introierunt in arcam; et septem diebus in veteri lege celebrari praecipitur pascha. Candelabrum autem septem ramorum in tabernaculo testimonii Moyses legislator constituit.

[1Kb] 41. Arca quoque Testamenti clangentibus tubis septies circumacta Jericho muros subvertit. Elisaeus namque septies super mortuum puerum excitavit. Septem quoque mulieres in Isaia virum unum apprehenderunt; totidemque fratres apud Sadducaeos mulieri nubunt, sibimet succedentes. Septem etiam panes populo in Evangelio dividuntur, et septem sportae superfuerunt.

42. Septem etiam Ecclesiis apostolus Paulus scribit, id est, Romanis, Corinthiis, Galatis, Ephesiis, [Col. 0187D] Philippis, Colossis, Thessalonicis. Et Joannes in Apocalypsi vidit stantem Christum in medio septem candelabrorum, id est, Ecclesiarum Ephesiorum, Smyrnensium, Pergamorum Thyatirarum, Sardium, Philadelphiorum, et Laodiciorum.

[1Kb] 43. Item apud eumdem septem in dextera Dei stellae leguntur, et septem signacula libri Agnus occisus resolvit, [Col. 0188A] et septem angeli 231 tubis canunt, et septem accipiunt potestatem septem plagarum. Septemplici quoque muro Jerusalem coelestis fundatur, et septem levitae ab apostolis eliguntur. Hic numerus multiplicatus per septena, de uno quoque ter mysterio unitatis adjectio quinquagenarium efficit, in quo die post Ascensionem Domini promissus a Patre Spiritus sanctus super credentes descendit. Item per annorum curricula septies in sese multiplicatus, adjecta monade una, ad quinquagenarium pervenit, ac perpetuam requiem jubilaei ostendit; quanquam sit et in eo aliquid contrarium, ut legimus bestiam septem capita habentem. Sunt et septem daemonum principalia vitia. Infinita quippe exempla hujus numeri in sacris eloquiis.

[1Kb] 44. Sed iterum transeamus ad alia, quae numerum [Col. 0188B] assignant. Septem apud veteres annumerantur genera philosophiae, prima arithmetica, secunda geometria, tertia musica, quarta astronomia, quinta astrologia, sexta mechanica, septima medicina. Idem quoque septenarius numerus formam lunae complectitur; tot enim habet luna figuras: prima namque bicornis est, et secunda sectilis, quae medilunia appellatur, tertia dimidia, quarta plena, quinta, id est, dimidia ex majore, sexta id est sectilis, septima vix, quod et prima, bicornis. Nam tres formas praedictas eadem figura definiens repetit. Hic etiam numerus et nomina lunae significat. Nam unum, duo, tria, quatuor, quinque, et sex, et septem viginti octo faciunt.

[1Kb] 45. Item tot sunt circuli, tot planetae coeli, tot dies mundi, totque transfusiones elementorum. Nam [Col. 0188C] ex igne aer, ex aere aqua, ex aqua terra, id est ascensio, ex terra aqua, ex aqua aer, et ex aere ignis. Porro septimana partus hominem absolutum perfectumque dimittunt. Septima quoque die aegri periclitantur. Vocales quoque Graecae litterae septem habentur.

[1Kb] 46. Ipse autem homo septem meatus habet in capite sensibus praeparatos, duos oculos, auresque, et nares totidem, et os unum. Parvulis etiam septimo mense dentes emergunt, septimo anno mutantur. Item secunda hebdomada, id est, quarto decimo anno infans pubescit, et possibilitatem gignendi accipit. Tertia vero lanuginem 232 et florem genarum producit. Quarta incrementa staturae definiuntur; quinta juvenilis aetatis plena perfectio datur; sexta defluxio [Col. 0188D] est, septima senectutis initium.

47. Item septem naturas abstrusas membra mortalium, id est, linguam, cor, pulmonem, lienem, jecur, et duos renes. Item septem corporis partes hominem perficiunt, id est, caput, collum, pectus, venter, duae manus, totidem pedes, et in vertice axis coelestis.



CAPUT IX. De octonario numero.
[Col. 0189A]

[1Kb] 48. Octonarius primus et perfectus est; nam ex primo motu, id est, ex duobus per duos quatuor generat, et bis facit ocdoadum perfectum. Hic autem numerus sanctus est, et in figura verae circumcisionis ascriptus. Quin etiam et septenario numero primus est, et ex septem est, sicut in principio idem, qui fuit octavus in creatione mundi, et perfectio unitatis est.

49. Sed sicut in septenario numero praesens vita volvitur, et designatur, ita per octonarium spes aeternae resurrectionis ostenditur. Hoc enim die Dominus a mortuis resurrexit, qui scilicet a passione Domini computatur tertius; in ordine creationis mundi, ut [Col. 0189B] praedictum est, post septimum reperitur octavus ad demonstrandam utique futurae resurrectionis beatitudinem; quod non immerito Scriptura sic ait: Da partem septem, nec non et octo, quia ignoras quid mali futurum sit super terram; quasi diceret: Sic dispensa sollicite temporalia, ut studeas cogitare aeterna: necesse est namque ut bene agendo praecogites, quia de futuris judicii malis quid denuo tibi incurrat, incertus es (Eccle. XI, 2). Convenit denique numerus iste et Domino, et ejus corpori, quasi uni, et septem.

50. Inde est, quod octo animae cum Noe introierunt in arcam. Sed in illis septem septiformis Ecclesia designatur, in octavo Noe 233 Christus, qui est caput Ecclesiae, figuratur. Ad hoc etiam pertinet quod in [Col. 0189C] Michaea legitur, septem pastores, et octavus utique Christus cum septiformi corpore suo. In Evangelio quoque de hoc numero legitur, quod post dies octo coram tribus discipulis suis facies Domini in monte refulsit.

51. Idem etiam Salvator post octo dies resurrectionis Didymo se non credenti manifestavit. In sese triplicatus iste numerus propter Trinitatem viginti quatuor seniores efficit qui coronas suas efferunt coram Agno. At contra octavus scribitur in Apocalypsi diabolus, qui inter septem reges Romanorum a Joanne visus est, quasi occisus, octavus utique, sed in proditione. Denique et octo principalia vitia describuntur, ex quibus multitudo omnium vitiorum exoritur, id est, invidia, iracundia, tristitia, avaritia, [Col. 0189D] ingluvies, luxuria, inanis gloria, superbia.



CAPUT X. De novenario numero.
[Col. 0190A]

[1Kb] 52. Novenarius secundum se perfectus numerus est, et inde magis perfectus dicitur, quoniam ex tribus perfectis per formam ejus multiplicatus completur. At vero secundum alios imperfectus est; nam ut primi versus finem teneat, uno tamen semper indigus est, qui si adjiciatur ad novem, certam perfectionis atque integritatis regulam complet, in quo novenario numero illi accipiuntur, qui imperfecti sunt, et ad decem praecepta legis nequaquam perveniunt.

[1Kb] 53. Ex hoc numero sunt illi novem leprosi in Evangelio, qui ab unitatis consortio seclusi, mundatori suo per superbiam gratias non egerunt. Ex eodem [Col. 0190B] numero accipiuntur a quibusdam et illi nonaginta novem, qui non indigent poenitentia, dum inaniter semetipsos justificant; quamvis in eis quidam coelestes figuras intelligant. Praeterea [Forte, Propterea] Hebraei novem libros esse propheticos dicunt, et 234 gentiles novem musas finxerunt, quibus perfecta scientia consistit modulationum.



CAPUT XI. De denario numero.

[1Kb] 54. Denarius vero ultra omnes habendus est numerus, quia omnes numeros diversae virtutis ac perfectionis intra se continet; qui licet primi versus finis sit, secundae monadis complet auspicium, et formulam unitatis adimplet; in quo tantus fit complexionis terminus, ut ultra numerus nequaquam [Col. 0190C] procedat, sed denuo ad unitatem recurrat, sicque deinceps pro infinita numerorum multitudine habeatur.

[1Kb] 55. Est autem in Scripturis sanctis legitimus, sicut et septimus, nunc perfectionem significans, nunc aperte totum demonstrans, sicut Daniel, qui omnem Ecclesiam, sive angelorum multitudinem infinitam denario numero complexus est, dicens: Millia millium ministrabant ei (Dan., VII, 10). Unde et psalmus: Currus, inquit, Dei decem millibus multiplex millia laetantium (Ps. LXXII, 18).

[1Kb] 56. Denique hic numerus Decalogi legi ascribitur. Decem enim notissima praecepta legis. Ab Adam progenies usque ad Noe denario numero terminatur; [Col. 0190D] in cujus numeri figura et David propheta in Psalterio decem chordarum cantavit, in cujus typum Salomon [Col. 0191A] rex decem candelabra in domo Dei dextra laevaque constituit.

[1Kb] 57. Denique in Zacharia decem sunt homines, sub specie omnium gentium fimbriam Christi tenentes. Decem sunt et in Evangelio virgines, quae in sensibus carnis et spiritus, quinario numero geminato, 235 intelliguntur. Decem etiam leprosi mundantur a Domino, novem ex eis ab unitate seclusis. Decem sunt praeterea urbes, quas si bene rexeris, cordis et corporis sensus duplicato numero accipies in futurum.

[1Kb] 58. At contra in Exodo decem plagis percussa est Aegyptus, et in Apocalypsi decem cornua procedunt ex mari, et decem dies pressurarum Ecclesiae scribuntur, in quibus status hujus vitae, et tempus ostenditur. Apud Salomonem autem decem mensibus infans [Col. 0191B] coagulatur in sanguine. Sunt et alia sexcenta. Sed hactenus de denario dixisse sufficiat.

[1Kb] 59. Haec est primi versus numerorum regula, haec sacramenta, genera et species differentiae perfectionis. Omnes autem primi versus numeros recapitulantes sub hac veritate tractemus. Unus numerus non est, sed origo numerorum omnium est. Binarius prima pars est, ternarius ordine et virtute primus. Quaternarius duobus paribus constat. Quinarius sibi genius est. Senarius in opere mundi perfectus est, et ab imparibus par est. Septenarius legitimus est, et interdum pro toto est.

60. Octonarius a paribus par est. Novenarius a perfectis imparibus impar est. Denarius perfectus atque finalis est. Termini autem numerorum, vel [Col. 0191C] limites isti sunt: unus, decem, centum et mille. Hucusque ad regulam primi versus disputatum est. Nunc de secunda [Forte, nunc de secundo] tractemus.



CAPUT XII. De undenario numero.

[1Kb] 61. Undenarius numerus prima secundi versus monas est, qui imparibus suis non habet amplius, nisi solam undecimam, quod est, sicut quinarius solam quintam, et ternarius solam tertiam. In Scripturis autem undenario numero transgressio praecepti significatur, sive diminutio sanctitatis. Unde et undecimus psalmus sic inchoat, dicens: Salvum me fac, Domine, quoniam defecit sanctus. 236 Sicut enim per denarium scribitur perfectio beatitudinis, ita per undenarium transgressio legis.

[Col. 0191D] [1Kb] 62. Hinc est quod Adam progenies per Cain usque ad diluvium undenario numero terminatur, ad significandum scilicet peccatum, quod per transgressionis [Col. 0192A] superbiam fit. Nam et vela cilicina, quibus tabernaculum tegebatur, undecim fieri jubentur, ut et per numerum peccatum, et per cilicium punctiones atque lamenta peccatorum significarentur. In Daniele quoque undecimum bestiae cornu esse docetur, ad demonstrandum illum auctorem transgressionis diabolum, et filium ejus Antichristum, cujus regni virtus in peccati potentia exaltatur.

[1Kb] 63. Nam et Petrus, cadente Juda, ne in undenario numero apostolorum summa permaneret, duodecimum Matthiam sorte electum constituit, metuens ne in numero transgressionis consisteret summa apostolicae veritatis, licet et hic numerus in ratione temporum reperiatur ascriptus. Undecimo namque Kalendas Aprilis factus fuisse legitur mundus. Undecim [Col. 0192B] etiam perhibentur dierum epactae, quae per singulos annos ad cursum lunae adjiciuntur.



CAPUT XIII. De duodenario numero.

[1Kb] 64. Duodenarius numerus inter alios numeros legitimus ex legitimis numeris est. Propterea septenarii partes altera pro altera multiplicatur. Nam quater terni, vel ter quaterni eumdem numerum faciunt, hic autem partibus suis simul ductus non tam consummatur, sed exceditur. Ampliorem quippe de se ipsum 237 numerum reddit; nam partes ejus usque ad sedecim perveniunt. Habet enim has quinque, duodecimam, quod est unum, sextam, quod duo, quartam, quod tres, tertiam, quod quatuor, dimidiam, quod sex.

[Col. 0192C] 65. Itaque unum, et duo, et tria, et quatuor, et sex, in summam ducta, sedecim sunt. Tali ergo ratione plusquam perfectus habetur. Hic autem duodenarius numerus, ut praediximus, in Scripturis legitimus, sive cum pro toto ponitur, sive cum in se multiplicatur: pro toto ponitur, ut XII throni, et XII tribus, dum per XII thronos omnes judicantes, et per duodecim tribus omnes gentes significantur.

66. Pro se ipso autem, sicut duodecim per duodecim centum quadraginta quatuor efficiunt, quo numero omnis Ecclesia designatur. Idem autem frequentior est in Scripturis, et inter omnes numeros habetur insignior propter summam patriarcharum et apostolorum.

67. Duodenarius est numerus apostolorum, idem [Col. 0192D] etiam et patriarcharum; sunt enim et totidem minores prophetae. Lapides etiam duodecim, quos sacerdotes gestabant in pectore. Duodecim praeterea in [Col. 0193A] lege apostolici fontes leguntur, juxta quos septuaginta creverunt palmae; duodecim namque Israel tribus vocantur. Duodecim etiam exploratores ad terram sanctam mittuntur, quibus botrus in ligno sub typo Christi defertur.

68. Denique et propter aeternitatis testimonium de Jordanis amne lapides duodecim auferuntur, qui ponuntur in loco ubi secundo circumcisus est Israel. Porro Elias ex duodecim lapidibus aedificavit altare, et apud Matthaeum XII fragmenta cophinorum superfuerunt in solitudine. Item in Apocalypsi de singulis patriarcharum tribubus duodecim millia signantur in frontibus. Super caput quoque Agni corona duodecim stellarum resplendet, et fundamenta etiam Jerusalem ex duodecim pretiosis lapidibus sunt, et ipsa [Col. 0193B] civitas XII stadiis est undique versum, et ejusdem civitatis XII portarum ingressus habetur.

69. Hic duodenarius numerus sexies multiplicatus facit septuaginta duos discipulos, qui missi sunt ad praedicandum per totum mundum in septuaginta duabus linguis divisum. Item multiplicatus in sese efficit centum quadraginta quatuor, qui est mensura murorum Jerusalem.

238 [1Kb] 70. Idem ipse quoque multiplicatus facit centum quadraginta quatuor millia signatorum, id est, universitatem sanctorum. Praeterea et in temporibus et in partibus mundi convenit numerus iste. Duodecim enim mensibus explet sol iste visibilis annum: duodecim etiam flabra ventorum universum peragrant mundum. Duodecim etiam horae sunt diei, totidemque [Col. 0193C] horae sunt noctis.



CAPUT XIV. De denario ternario numero.

71. Denarius ternarius numerus propter tria et decem designat legem, et legislatorem, Decalogum, videlicet, et Trinitatem. Competenter autem hic numerus apostolo Paulo ascribitur, qui ejusdem tenet numeri locum in ordine apostolorum.

72. Nam idem ante legis doctor, postea divinae Trinitatis in gentibus exstitit evangelicus praedicator, quasi decem et tria tenens. Unde et ipse Benjamin, de cujus stirpe Paulus est ortus, in tribu tertia decima computatur, Ephraim et Manasse annumeratis pro Joseph in ordine patriarcharum.



CAPUT XV. De denario quaternario numero.
[Col. 0193D]

[1Kb] 73. Denarius quaternarius numerus, quia ex duobus septenariis constat, gemitum nobis insinuat, sive hunc temporalem, quem veteres in otio figuraliter utebantur, sive illum aeternum, in quo a laboribus suis omnes sancti exspectant requiem. Reperitur autem juxta Evangelium in generationibus temporum. [Col. 0194A] Ab Abraham namque usque ad David quatuordecim generationes annumerantur. Item a David usque ad transmigrationem totidem generationes reperiuntur; 239 rursusque usque ad Christum generationes quatuordecim computantur.

74. In lege quoque quarto decimo die mensis primi pascha celebrari jubetur de carne agni immaculati. In Ezechiele autem quatuordecim extenditur cubitis crepido coelestis altaris (Ezech. XLIII, 17). Quatuordecim praeterea annis servivit Jacob Laban. Quatuordecim anni fuerunt ubertatis [Forte, sterilitatis et ubertatis] in Aegypto sub Joseph.

75. Paulus quoque apostolus post annos quatuordecim ad evangelizandum ascendit in Jerusalem, Barnaba secum et Tito assumptis. Idem quatuordecim [Col. 0194B] Epistolis praedicationis suae sermonem conclusit. Porro Job pro tolerantiae meritis quatuordecim millia ovium in fine recepit. Puer quoque in adolescentiam post annum quartum decimum transit, atque gignendi virtutem anno quarto decimo sumit.



CAPUT XVI. De quindenario numero.

[1Kb] 76. Quindenarius numerus juxta decisionem suavem rationum, quia ex tribus partibus constat, imperfectus est. Habet enim primam, et tertiam, et quintam tantummodo. Sed prima ejus unum est, quinta ejus tria sunt, tertia vero quinque, qui efficiunt novem. Hic autem mystice in duabus decisus partibus et praesens tempus significat, et aeternum demonstrat.

[Col. 0194C] [1Kb] 77. Constat enim ex septem et octo, qui faciunt quindecim, sed et septem ejus ad temporum cursum pertinent, quod duobus septenis peragitur, octo vero ad fidem rationis, ubi in aeterna pace gaudebitur. Octavo enim die, qui est post Sabbatum primus, Dominus resurrexit, cujus figurae mysterio aeternitas futurae resurrectionis manifestatur. Siquidem et septem ejus pro Sabbati cultu Testamentum Vetus insinuant. Octo vero ejus dominicam resurrectionem Novum Testamentum demonstrant.

78. Recte ergo hic numerus societatem significat Testamentorum. Hinc est quod apostolus Paulus quindecim diebus in Jerosolymis cum 240 Petro se commorasse testatur, ut cum eo utrumque Testamentum conferret, et septenarium propter tempus vitae praesentis, [Col. 0194D] et octonarium propter futurae resurrectionis aeternam beatitudinem, ut animadverteret qualiter et temporalia temperaret, et aeterna inhianter appeteret.

79. Hic autem quindenarius numerus mystice dominico ascribitur templo. Quindecim gradus erant in circuitu templi, in quibus sacerdotes et Levitae [Col. 0195A] secundum ordinem meritorum astabant, ad quorum etiam exemplum quindecim graduum cantica decantavit propheta, per quos a terrenis paulatim crescendo usque ad templum Jerusalem superne [Forte, supernae] conscenditur. Quanquam si per denarium iste numerus computatus consurgat, centum quinquaginta psalmos, quos cecinit Propheta, demonstrat.

80. Certe si paulatim ab uno usque ad se ipsum per incrementa consurgat, CXX fideles designat, super quos infusus est Spiritus sanctus, qui et per septenarium numerum septiformis spiritus gratiam acceperunt, et per octonarium numerum aeternae spei gloriam mundo praedicaverunt.

[1Kb] 81. Sunt etiam pleraque in Scripturis numeri hujus [Col. 0195B] exempla. Quinta decima enim die solemnitates incipiunt Domini, et quinta decima die mensis festivitas Tabernaculorum est, in qua filii Israel azyma primum comederunt in eremo, fixeruntque tentoria. Siquidem et Ezechias moriens quindecim annos commeatum vitae recepit. Altitudo etiam diluvii excrescens totidem cubitis montium juga conscendit. Incrementum autem quinta decima luna tenet; quinto decimo anno indictio solaris finitur.



CAPUT XVII. De denario senario numero.

[1Kb] 82. Denarius senarius constat ex duobus perfectis, qui tamen his partibus continetur. Habet enim sextam decimam, quod est 241 unum; octavam, quod duo; quartam, quod quatuor; dimidiam, quod octo; [Col. 0195C] qui faciunt sedecim.

83. Hic tamen per mysterium prophetis creditur assignatus. Eorum enim libri sedecim esse probantur, id est, Isaias, Jeremias, Ezechiel, Daniel, Osee, Joel, Amos, Abdias, Jonas, Michaeas, Nahum, Habacuc, Malachias, Sophonias, Aggaeus et Zacharias, quorum figuram sedecim bases illae gestabant argenteae, in quibus deauratae tabulae stabant contra occidentalem plagam.

84. Bases quidem prophetas intelligimus, super quorum splendidissimum vaticinii fundamentum consistit amplissima doctrina apostolorum.



CAPUT XVIII. De duodevicesimo numero.

85. Duodevicesimus a senario per denarium [Forte, [Col. 0195D] per ternarium] adimpletur, qui sex aetates sunt mundi, cujus senaria series tripertita ratione temporum distribuitur, id est, ante legem, sub lege, sub gratia, in qua tertia ostenditur sacramentum fidei, quod ad salutem animarum suscipimus. Hujus numeri mysterium evangelica mulier illa, typum Ecclesiae gerens, expressit, quae a Domino post octo et decem annos erecta atque sanata est.

86. Redemptor enim noster sexta aetate descendit ad salutem nostram, cujus senarii numeri formis illa [Col. 0196A] ratio adjecta, ter seni decem et octo efficiunt, et explent mulieris ejusdem typicum sacramentum.



CAPUT XIX. De undevicesimo numero.

[1Kb] 87. Undevicesimus numerus lunaris cycli enucleatius rationem perstringit; denique in ejus cursu paschales quartae decimae lunae in omnium annorum revolutione sine ulla ambiguitate repetuntur, recurrente semper in sese ejusdem decem novenalis cycli cursu, qui dum usque ad finem circuitus sui peragitur, rursus eisdem lineis, quibus a principio coepit, revolvitur.



242 CAPUT XX. De vicenario.

88. Vicesimus quoque numerus, secundi versus [Col. 0196B] finem faciens, partibus suis plusquam perfectus habetur. Hic autem ex duplici decalogo constans, designat geminam legis scientiam, quasi apertum et absconditum, simplex et mysticum. Pertinet autem ad tabernaculi dominici sacramentum.

89. Ibi namque ad australem et septentrionalem plagam bis denae tabulae super bases stabant argenteas; et in templo, quod Salomon aedificavit, alae duorum cherubin XX cubitorum mensura diffundebantur. Datur etiam et hic numerus Israel atque Levi; viginti enim annorum ad praelia eliguntur, et XX annorum tabernaculo deservire mandantur.



CAPUT XXI. De vicesimo quarto numero.

90. Vicesimi quarti summa multa in semetipsa [Col. 0196C] Scripturarum continet sacramenta; unde et sacratus commendatur hic numerus. Viginti enim quatuor sunt libri legis et prophetarum. Patres quoque viginti et quatuor sunt. Duodecim apostoli, et patriarchae totidem. Viginti quatuor etiam classes sacerdotum fuerunt ab initio legis in populo Judaeorum, quae vicissim in templo hostias immolabant.

91. Singulae classes singulos pontifices summos habebant, quorum nominibus classes nuncupabantur. Apud Joannem quoque sedilia viginti quatuor sunt, et viginti quatuor seniores tenentes citharas et phialas, et adorantes Agnum, nempe et quatuor animalia XXIV alas habebant. Ipse autem viginti quatuor seniorum numerus, si ab uno incipiens paulatim addendo usque ad vicesimum quartum pervenias, trecenti efficiuntur, [Col. 0196D] per quos longitudo arcae, id est, fides Ecclesiae significatur, in qua infinita sanctorum multitudo omnium continetur.

92. Praeterea ex duobus duodenis numeris vicesimi quarti numeri 243 summa completur, per quos significatur Ecclesia et ex circumcisione et ex gentibus congregata. Itaque et si octavus numerus tripliciter computatur, in quo verae et sanctae circumcisionis figuraest, vicesimum quartum numerum facit, in quo figuraliter edocemur, inamputatione vitiorum credere [Col. 0197A] nos debere in Patrem, et Filium, et Spiritum sanctum.

[1Kb] 93. Idem etiam numerus septuaginta duos discipulos ostendit, quos Dominus binos ante faciem suam praemisit, ternario numero in se multiplicato. Denique ter vicies quaterni septuaginta duo faciunt. Nam et si sexies quartum numerum supputes, et quatuor praeferre elementa mundi, in quibus cuncta subsistunt, et qui sunt in operibus mundi hujus, in quo ipsa elementa subsistunt.



CAPUT XXII. De tricenario numero.

94. Tricenarius numerus ex denario triformiter posito consummatur. Habet enim denarium ter propter Patrem, et Filium, et Spiritum sanctum, et [Col. 0197B] propter decem praecepta legis, quae nobis dono ejusdem Trinitatis ad conservationem vitae concessa sunt. Hinc est quod arcae altitudo triginta cubitis erigitur, quia Ecclesia Decalogi mandato fide Trinitatis perficitur, cujus exempla in Scripturis talia reperiuntur.

[1Kb] 95. In Zacharia enim Dominus triginta argenteos pretium suae mortis accepit, et in Evangelio Christum Judas totidem argenteis venundavit. Ipse quoque Dominus et Salvator noster eadem aetate in Jordanem descendit, et mundo Evangelium praedicavit. Siquidem et tricesimus fructus conjugatorum datur propter carnis conflictum, ne libidine superentur.

[1Kb] 96. Menses quoque tricenis diebus consistunt; horaeque totidem 244 momentis conficiuntur, atque in omnium rerum personarumque repetitione tricennalis [Col. 0197C] annorum objectio finem ponit.



CAPUT XXIII. De quadragenario numero.

[1Kb] 97. Quadragenarius numerus plenitudinem indicat temporum, tanquam eo saecula consummantur, cujus numeri typo et lex, et prophetae, et Evangelia monstrantur; quadragenis enim diebus Moyses, et Elias, et Dominus jejunaverunt, praebentes nobis significationem, ut quandiu in hoc saeculo consistimus, a cunctis illecebris carnalium vitiorum nosmetipsos abstineamus, manentes sub conservatione Decalogi praeceptorum, qui per fidem in quatuor mundi partes diffunditur, ut decies quater ducta quadraginta dies impleantur.

[1Kb] 98. Hoc significaverunt quadraginta dies diluvii, [Col. 0197D] procellas scilicet, et turbines saeculi hujus, quae patitur Ecclesia. Hoc etiam et quadraginta anni in eremo, quibus significatur laboriosum nos in saeculo habere cursum, dum ad promissum coelestis patriae [Col. 0198A] praetendimus regnum. Nam illud, quod quadraginta diebus Dominus tentatur in eremo, id declarat, quia quandiu in hoc corpore sumus, tentationes portamus. Tentatio est enim, ut ait Job, vita humana super terram (Job. VII, 1).

[1Kb] 99. Hinc est quod Ezechiel quadraginta diebus solis peccata Judaeae pronuntiavit, quia tantum in hoc mundo licitum est remissionis fructum consequi poenitentiam. In futuro autem nihil praestat confessio, sed sola sanctorum et piorum futura est retributio.



CAPUT XXIV. De quadragesimo sexto numero.

245 [1Kb] 100. Quadraginta, scilicet, et sex numerorum ratio in Evangelio pro templo aedificatur; qui refertur ad fabricam dominici corporis, propter quam [Col. 0198B] templi mentio facta est; in cujus figuram templum a Judaeis destructum triduo citaturum se esse dicebat. Numerus enim ipse senarius multiplicatus conceptum Virginis et partum ostendit. Dixerunt enim ei: Quadraginta et sex annis aedificatum est templum (Joan. II, 20).

101. Quadragies sexies seni fiunt ducenti septuaginta sex, qui numerus dierum complet octo menses [Forte, novem menses], et sex dies, quibus feminarum perfectum tempus pariendi comperitur, non quia partus hujus numeri termino compleatur, sed quia in conceptione dominici corporis usque ad partum idem numerus invenitur. Octavo enim Kalendas Aprilis praedicatur esse conceptus, et octavo Kalendas Januarii natus esse probatur.

[Col. 0198C] [1Kb] 102. Ab illo ergo die usque ad istum ducenti septuaginta et sex dies inveniuntur, quibus computatis per senarium numerum quadragies sexies adimpletur. Quo numero et aedificatio templi, et perfectio corporis declaratur, de quo specialiter dixerat, Et in triduo suscitabo illud (Joan. II, 20). Hoc autem dicebat de templo corporis sui, quod, mortis passione devicta, post triduum suscitaretur. Sicut per quadragenarium temporis hujus labor, vel terminus, ita per quinquagenarium aeterna illa beatitudo significatur.

103. Denarius enim additus ad quadragenarium laborantibus in hoc saeculo fidelibus merces illa persolvitur, quam acceperunt primi et novissimi operantes in vinea, sicque quinquagenarius in illa [Col. 0198D] requie ac laetitia sempiterna. Hinc est, quod in lege quinquagesimo anno jubilaei requies colebatur, ad significandum quia post laborem hujus mundi pervenitur ad futuri requiem saeculi.



CAPUT XXV. De quinquagenario numero.
[Col. 0199A]

246 104. Hic autem numerus in sanctis Scripturis sacratus est propter Spiritum sanctum. Quinquagesimo enim die egressionis Israel ex Aegypto datae sunt tabulae legis in vertice montis Sina, et post passionem Christi quinquagesimo die descendit super CXX fideles Spiritus sanctus; ideoque et quinquagesimus psalmus indulgentiae et remissionis est.

[1Kb] 105. Unde et in Evangelio quinquaginta etiam denarii debitoribus relaxantur. Nam quod in diluvio quinquaginta cubitis arcae altitudo diffusa est, ejusdem sancti Spiritus dilatatam in mundo gratiam [Col. 0199B] designabat, sicut dicit Apostolus: Gratia Dei diffusa est in cordibus nostris per Spiritum sanctum, qui datus est nobis (Rom. V, 5).



CAPUT XXVI. De sexagenario numero.

[1Kb] 106. Sexagenarius numerus, cujus summa a perfecto senario per denarium adimpletur, significat omnes sanctos, qui per observationem decem mandatorum perfectionem sanctitatis accipiunt. Haec Salomon de Christo in Canticis canticorum eloquitur: Sexaginta, inquit ille, reginae (Cant. VI, 7), sanctorum scilicet animae, fidei vinculo Christi amore connexae, qui dum Salvatori . . . (per) obedientiam copulantur, quasi sexagenario numero computantur.

[Col. 0199C] 107. Hi sunt quibus et ille in Evangelio sexagesimus fructus permittitur, qui divinis mandatis perfecti agonem adversus carnis concupiscentiam gerunt; sed idcirco sexagenarium percipiunt fructum, quia ad hanc usque aetatem congressio exaltat [Forte, exsultat] libidinum. Quandiu ergo certamen, tandiu corona. Hinc est quod et milites in 247 procinctu positi post sexagesimum annum certaminibus bellicis subtrahuntur, et in otio consenescunt.



CAPUT XXVII. Ratio de sancto Pentecoste.
[Col. 0200A]

[1Kb] 108. Quadragenarius numerus ex se etiam quinquagenarium gignit, additis partibus, per quas partes quinquaginta efficiuntur ita; assei quadraginta. Bis deni quadraginta. Quaterni quadraginta. Quinquies octoni quadraginta. Octies quini quadraginta. Decies quaterni quadraginta. Vicies bini quadraginta, et additis X, efficiuntur quinquaginta.

[1Kb] 109. Per hos numeros significatur in quadragenario numero praesens vita, in quinquagenario vero futura, qui numerus quinquagenarius triplicatus facit illum numerum perfectorum, qui ad eam in vitam aeternam praedestinati sunt. Ter enim ductus facit CL, additis etiam tribus. Ipsi ostendunt illam sententiam [Col. 0200B] Evangelii, in qua CLIII pisces ad littus educti sunt, qui erant pondere magni, id est, actibus et vita praeclari. Septimus decimus vero numerus incipit ab uno, et pervenit usque ad X et VII, et facit eosdem CLIII. Tres autem qui adduntur, ipsi ante legem, sub lege et sub gratia.

[1Kb] 110. Ideo in psalmo septimo decimo sic dicitur: Cum eripiet eum de manu omnium inimicorum ejus, et de manu Saulis, ut ostenderetur jam ab omnibus tentationibus praesentis vitae caruisse, et in illo numero esse sanctorum, id est, in illis CLIII piscibus qui in littore separati sunt, id est, qui functi hac vita, omnibus tentationibus hujus mundi, qui quasi pelagus est, caruerunt, et jam in illa aeterna beati sunt.

[Col. 0200C] [1Kb] 111. Numero autem qui dicitur computari ab uno usque 248 XVII multiplicato, fiunt CLIII, id est, ad unum adde duo, et fiunt tres. Adde tres, et fiunt sex; adde IV, et fiunt decem; adde V, et fiunt XV, adde VI, et fiunt XXI. Adde VII, et fiunt XXVIII; adde VIII, et fiunt XXXVI; adde IX, et fiunt XLV; adde X, et fiunt LV; adde XI, et fiunt LXVI; adde XII, et fiunt LXXVIII; adde XIII, et fiunt nonaginta unum. Adde XIV, et fiunt CV; adde XV, et fiunt CXX; adde XVI, et fiunt CXXXVI; adde XVII, et fiunt CLIII.




[Col. 0201]
SANCTI ISIDORI HISPALENSIS EPISCOPI DE VETERI ET NOVO TESTAMENTO QUAESTIONES. (C,S)*



QUAESTIO PRIMA.
[Col. 0201A]

249 [1Kb] 1. Dic mihi, quid est inter Novum et Vetus Testamentum? Respondit: Vetus est peccatum Adae; unde dicit Apostolus: Regnavit mors ab Adam usque ad Moysen (Rom. V, 14), et reliqua. Novum est Christus de Virgine natus.

2. Unde Propheta dicit: Cantate Domino canticum novum: quia homo novus venit; nova praecepta attulit, id est, Novum Testamentum.



QUAESTIO II.

[1Kb] 3. Dic mihi, quanti libri intelliguntur in Novo Testamento? Respondit: XXVII, et in Veteri Testamento legis Moysi XLV libri sunt; juxta septuaginta duas linguas septuaginta duo libri intelliguntur.

4. Vetus est, quando res alienas tollit homo; Novum, [Col. 0201B] quando propria largitur. Vetus est, quando malum pro malo redditur, unde dicitur: Oculum pro oculo, dentem pro dente, et caetera, quae ad vindictam pertinent. Novum est inimicos diligere. Dominus dixit in Evangelio: Diligite inimicos vestros; benefacite his qui oderunt vos (Matth. V, 44).

250 [1Kb] 5. Vetus est, peccatores in infernum descendere; Novum est, conversos in regnum Domini introire. Et Vetus erit omnes peccatores et impios ad diem judicii in infernum descendere, ubi semper manebunt. Novum est omnes justos in regnum Domini introire; unde sanctus Petrus dicit: Novus homo, et nova terra (II Petr. III, 13); et nova erunt in memoria priora.

[1Kb] 6. Et Vetus erit in igne purgatorio pro minutis [Col. 0201C] peccatis purgari; Novum, quando purgatus exinde fuerit in regnum Domini.



QUAESTIO III.

[1Kb] 7. Dic mihi, liber quibus modis dicitur. Respondit: Quatuor: libri dicuntur ad legendum, vel liberandum. Codex dicitur ad condiendum. Volumen dicitur ad volvendum.



QUAESTIO IV.
[Col. 0202A]

[1Kb] 8. Dic mihi, prima littera a pro quo accepit nomen a? De angelis, de ante saecula, de Adam, de anima.



QUAESTIO V.

9. Dic mihi, quibus nominibus dicitur a? Respondit: Tribus, id est, aleph in Hebraeo, alpha in Graeco, a in Latino.



QUAESTIO VI.

10. Dic mihi, Evangelium in cujus lingua dicitur? In Graeca; et in Latina, id est, bona nuntiatio.



QUAESTIO VII.

[1Kb] 11. Dic mihi, pro quo dixit Dominus ad Abraham: Exi de 251 terra tua, et de cognatione tua, et de domo patris tui (Gen. XII, 1)? Abraham personam [Col. 0202B] Christi gerebat. Sicut Abraham dimisit terram, et cognationem, et domum patris sui; venit in terram, quam ignorabat: ita et Christus dimisit gentem suam, hoc est, Judaeorum.

[1Kb] 12. Ita eximus de terra nostra nos, quando de divitiis hujus mundi, et de facultatibus contemnimus, et de cognatione nostra, hoc est, vitiis, et de domo patris nostri, hoc est, de memoria hujus mundi.



QUAESTIO VIII.

13. Dic mihi, nomen apostolorum cujus lingua dicitur? Respondit: In Graeca; in Latina missi interpretantur.



QUAESTIO IX.

[Col. 0202C] [1Kb] 14. Dic mihi, episcopus in cujus lingua dicitur? Respondit: In Graeca; in Latina speculatores. Episcopus autem nomen est operis, non honoris. Sciat se non esse episcopum, qui praeesse desiderat, non prodesse.



QUAESTIO X.

15. Dic mihi, clerus in cujus lingua dicitur? Respondit: [Col. 0203A] In Graeca; in Latina sors Domini interpretatur.



QUAESTIO XI.

16. Dic mihi, abba qua lingua dicitur? Hebraice, Graece pater, Latine genitor.



QUAESTIO XII.

17. Dic mihi, qui primus fuit clericus? Respondit: Sanctus Petrus.



QUAESTIO XIII.

252 [1Kb] 18. Dic mihi, quanta sunt quae ex nihilo creavit omnipotens Deus? Respondit: IV, id est, angelus, et anima, coelum, et terra. Reliquae vero creaturae ex ipsis procedunt.



QUAESTIO XIV.

19. Dic mihi, coelum quid intelligitur? Respondit: [Col. 0203B] Angelus, et terra, id est, sancta Ecclesia. Et coelum animae justae, et terra peccatores.



QUAESTIO XV.

[1Kb] 20. Dic mihi, quibus modis creditur Deus? Respondit: Tribus sive quatuor, id est, Deus bonus, perfectus, omnipotens, sempiternus debetur credi, quia sine his dici non potest Deus.



QUAESTIO XVI.

[1Kb] 21. Dic mihi, quibus modis adoratur Deus? Respondit: Tribus: qui adoratur, non adorat; qui creator est, et non creatura; qui sine peccato est, et peccata dimittit.



QUAESTIO XVII.

22. Dic mihi, quibus modis facit Deus justitiam [Col. 0203C] cum sanctis suis? Respondit: Tribus: monstrat, ut sciant; persuadet, ut diligant; adjuvat, ut perficiant.



QUAESTIO XVIII.

[1Kb] 23. Dic mihi, cur Adam accepit mandatum? Respondit: Ne se Deum putaret, sed subditum.



QUAESTIO XIX.

253 24. Dic mihi, cur vultus Moysi terribilis erat in populo? Respondit: Quia peccatoribus legem dabat.



QUAESTIO XX.

[1Kb] 25. Dic mihi, in Apocalypsi pro quo dicit: Accipe librum, et comede illum; et erit in ore meo dulcis, quasi mel, et amarus in ventre (Apoc. X, 9, 10)? Respondit: Mellica est Scriptura in ore Ecclesiae, qui sunt sapientes, et fideles; amara est in haereticis [Col. 0203D] saevientibus.



QUAESTIO XXI.

[1Kb] 26. Dic mihi, cur circumcisus est Dominus, et circumcidere non debent homines? Respondit: Quia circumcisionem ad finiendum Vetus Testamentum [Col. 0204A] fecit, baptismum vero ad incipiendum Novum.



QUAESTIO XXII.

27. Dic mihi, cur esuriit Salvator? Ut illuderet Satanam.



QUAESTIO XXIII.

28. Dic mihi, cur non amplius XL diebus jejunavit Christus? Respondit: Ut Moysi et Eliae concordaret.



QUAESTIO XXIV.

29. Dic mihi, quomodo pater Judaeorum mendax fuit? Id est: Cain pater Judaeorum vocatus est, qui dixit Domino: Nescio ubi est frater meus, quem occiderat. Et pater Cain, id est, diabolus, qui mentitus est Adae: Quod non morte morieris, si praeceptum dominicum transgressus fueris.



QUAESTIO XXV.
[Col. 0204B]

254 [1Kb] 30. Dic mihi, cur dictum est: Oculum pro oculo, dentem pro dente, et reliqua quae ad vindictam pertinent? Respondit: Ut esset timor in populo, ne quidquam liceret quod sibi nolebat.



QUAESTIO XXVI.

31. Dic mihi, justitia quibus vel quantis modis dicitur? Respondit: Quinque: justitia Veteris Testamenti, justitia Novi Testamenti, justitia ad judicandum, justitia ad misericordiam, justitia, quae videtur ab hominibus esse.



QUAESTIO XXVII.

[1Kb] 32. Dic mihi, quanta continet ignis in se? IV, id est, urit, illuminat, calefacit et sanctificat. Sanctificare autem proprie in sua natura non habet, licet figuram Spiritus sancti teneat, qui urit vitia, calefacit [Col. 0204C] frigidam animam, sanctificat peccatorem, illuminat cor, unde tenebras ignorantiae fugat.



QUAESTIO XXVIII.

[1Kb] 33. Dic mihi, quid intelligitur in hoc quod dicitur: Da partes VII, necnon et VIII. Respondit: Judaei non dederunt partes VIII, denegantes resurrectionem diei Dominicae; sed dederunt partes VII, credentes Sabbato. Tu vero crede et honora utrumque, id est, nova et vetera legis, ut non sis Judaeus, neque gentilis.



QUAESTIO XXIX.

[1Kb] 34. Dic mihi, cur caput nominatur? Respondit: Eo quod hinc capiunt initium sensus et nervi.



QUAESTIO XXX.

255 [1Kb] 35. Dic mihi, eleemosyna qua lingua dicitur, [Col. 0204D] vel quid interpretatur? Graece dicitur eleemosyna, quod Latine dicitur Dei mei muneratio. Misericordia a misero corde dicta: unde Dominus misericors dicitur, et quod subvenit homini misero corde habenti.



QUAESTIO XXXI.
[Col. 0205A]

36. Dic mihi, quantos, vel quales spiritus creavit omnipotens Deus? Respondit: Tres: unum, qui carne non tegitur, id est, angelorum; alium, qui carne tegitur, et non cum carne morietur, id est, hominum; tertium, qui carne tegitur, et cum carne morietur, id est, jumentorum et brutorum animalium. Homo itaque sicut in medio creatus est, ut esset inferior angelorum, superior jumentorum.



QUAESTIO XXXII.

[1Kb] 37. Dic mihi, dilectio vel charitas in quot modis consistunt? In IV. Hoc est, primum in Dei timore, vel dilectione. Secundum, sicut nosmetipsos, sic Deum amemus. Tertium proximos. Quartum etiam inimicos.

[Col. 0205B] [1Kb] 38. Deum ergo plus quam nos diligere debemus: proximum, sicut nos: inimicum, ut proximum. Et nisi Deum primum dilexerimus, nosmetipsos minime diligere poterimus.



QUAESTIO XXXIII.

39. Dic mihi, regnum Dei quibus modis intelligitur? Respondit: Quinque: id est, Christus, fides, Evangelium, Ecclesia praesens, vel ipsum regnum coelorum. Non fuit poenitentia praedicata ante Joannem, quia ipse dixit: Poenitentiam agite; appropinquavit enim regnum coelorum (Matth. III, 2).



QUAESTIO XXXIV.

256 [1Kb] 40. Dic mihi, pro quibus causis se voluit Dominus a Joanne baptizari? Respondit: Pro IV: [Col. 0205C] prima ut quia homo natus est, ut omnem justitiam impleret et humilitatem. Secunda baptismus, ut suum baptismum Joannes confirmaret. Tertia, ut aquas Joannes sanctificaret. Quarta, ut nullus dedignetur a servo suo baptizari, dum ipse Dominus a servo suo baptizatus est.



QUAESTIO XXXV.

[1Kb] 41. Dic mihi, quomodo, vel quando implevit Christus septem gradus? Respondit: Primus gradus lector, quando aperuit librum Isaiae prophetae, et dixit: Spiritus Domini super me (Luc. IV, 18).

[1Kb] 42. Secundus gradus exorcista, quando ejecit VII daemonia de Maria Magdalene.

[1Kb] 43. Tertius gradus subdiaconus, quando fecit vinum de aqua in Chanan Galilaeae.

[Col. 0206A] [1Kb] 44. Quartus gradus diaconus, quando lavavit pedes discipulorum suorum.

[1Kb] 45. Quintus gradus presbyter, quando benedixit panem, et fregit, dedit discipulis suis. Istos quinque gradus ante passionem implevit Christus.

[1Kb] 46. Sextus gradus ostiarius, quando dixit: Tollite portas, principes, vestras, et elevamini, portae aeternales (Psalm. XXIII, 7).

257 [1Kb] 47. Septimus gradus episcopus, quando levavit manum suam super capita discipulorum suorum, et benedixit eos.



QUAESTIO XXXVI.

[1Kb] 48. Dic mihi, quid est hoc quod dixit Dominus in Evangelio: Facilius est camelum per foramen acus transire, quam divitem in regnum Dei introire? [Col. 0206B] Respondit: Quid per camelum, nisi gentiles homines significat? quia antequam Christus veniret, tortuosi, et gembrosi erant, idola adorando, vel colendo.

49. Quid per illud foramen, nisi incarnatio Christi in utero sanctae Mariae describitur? Quid per illum divitem, nisi Judaei, qui de legis littera se divites sperabant?

[1Kb] 50. Tria refugia Domini habebant, id est, in monte, in deserto, et in mare. Exemplum nobis ad altiorem justitiam ascendere tanquam in monte; contemplativa sectari, tanquam in deserto; fugere, tanquam in mare.



QUAESTIO XXXVII.

[1Kb] 51. Dic mihi, quibus substantiis constat homo? Respondit: Tribus, id est, anima et corpore. Una [Col. 0206C] est anima quae, dum contemplatur, spiritus est; dum sentit, sensus est; dum sapit, anima est; dum intelligit, mens est; dum discernit, ratio est; dum consentit, voluntas est; dum recordatur, memoria est; dum membra vegetat, anima est.



QUAESTIO XXXVIII.

[1Kb] 52. Septem sunt modi praedicationis, id est, docendo, persuadendo, increpando, arguendo, terrendo, mulcendo et promittendo: hoc est, docendo discipulos, persuadendo personis, increpando superbos, arguendo contrarios, terrendo trepidos, mulcendo iracundos, 258 promittendo pravis et bonis, pravis tormenta, bonis vitam aeternam.



QUAESTIO XXXIX.

53. Dic mihi, qui primus prophetavit? Respondit: [Col. 0207A] Adam, quando dixit: Hoc nunc os ex ossibus meis, et caro de carne mea.



QUAESTIO XL.

54. Dic mihi, infans parvulus quantas virtutes habet? Respondit: IV: Non laesus meminit; non perseverat in ira; non delectatur pulchra femina; non aliud cogitat vel aliud loquitur.



QUAESTIO XLI.
[Col. 0208A]

55. Dic mihi, quare fuit diluvium super terra? Respondit: Filii Dei acceperunt filias hominum ex omnibus quas sibi elegerant; natique sunt ex eis filii. Illi fuerunt gigantes, et multa mala fecerunt in terra, et non placuit Domino. Propterea delevit eos Dominus per aquas diluvii.




[Col. 0207]
SANCTI ISIDORI HISPALENSIS EPISCOPI MYSTICORUM [1Kb] EXPOSITIONES SACRAMENTORUM SEU QUAESTIONES IN VETUS TESTAMENTUM. (C,S)



IN GENESIN.



PRAEFATIO.
[Col. 0207B]

259 1. Historia sacrae legis non sine aliqua praenuntiatione futurorum gesta atque conscripta est. Nisi pertineret ad praefigurationis mysterium tam multiplex rerum umbra gestarum, nec docens Apostolus diceret: Lex umbram habet futurorum bonorum, non ipsam imaginem rerum.

[2Kb] 2. Proinde quaedam, quae in ea figuratim dicta vel facta sunt, et sunt plena mysticis sacramentis, adjuvante superna gratia, in hoc opusculo exsequentes intexuimus, veterumque ecclesiasticorum sententias congregantes, veluti ex diversis pratis flores lectos ad manum fecimus, et pauca de multis breviter perstringentes, pleraque etiam adjicientes, vel aliqua ex parte mutantes, offerimus non solum studiosis, [Col. 0207C] 260 sed etiam fastidiosis lectoribus, qui nimiam longitudinem sermonis abhorrent.

[1Kb] 3. Brevi enim expositione succincta non faciunt de [Col. 0208B] prolixitate fastidium. Prolixa enim et occulta taedet oratio; brevis et aperta delectat. Et quia jam pridem juxta litteram a nobis sermo totus contextus est, necesse est ut, praecedente historiae fundamento, allegoricus sensus sequatur. Nam figuraliter quaedam ex his intelliguntur, vere tanquam prophetica indicia praecedentia futurorum.

[1Kb] 4. Sane non omnia quae in lege et prophetis scripta sunt mysteriorum aenigmatibus obteguntur; sed pro his quae aliquid significant, etiam quae nihil significant connectuntur. Sicut enim in citharis, et hujusmodi organis musicis, non quidem omnia quae tanguntur, canorum aliquid resonant, sed tantum chordae, caetera tamen in toto citharae corpore ideo facta sunt, ut esset ubi connecterentur et quo tenderentur [Col. 0208C] illa quae ad cantilenae suavitatem modulaturus est artifex: ita in his propheticis narrationibus quaeque dicuntur aut aliquid sonant in significationem [Col. 0209A] futurorum, aut, si nihil sonant, ad hoc interponuntur, ut sit unde illa significantia tanquam sonantia connectantur.

[1Kb] 5. Has autem rerum gestarum figuras de mysticis thesauris sapientium, ut praediximus, depromentes, in unam formam compendio brevitatis contraximus; in, quibus lector non nostra leget, sed veterum releget. Quod enim ego loquor, illi dicunt; et vox mea ipsorum est lingua. Sumpta itaque sunt ab auctoribus Origene, Victorino, 261 Ambrosio, Hieronymo, Augustino, Fulgentio, Cassiano, ac nostri temporis insigniter eloquenti Gregorio.



CAPUT I. Praemissio operis usque ad expulsionem hominis de Paradiso.

[Col. 0209B] [30Kb] 1. Creatura coeli et terrae quomodo historialiter ab exordio principii condita sit legimus; sed qualiter in Ecclesia spiritualiter a doctoribus accipiatur, intelligamus.

[2Kb] 2. In principio fecit Deus coelum et terram. Principium Christus est, sicut ipse in Evangelio Judaeis interrogantibus respondit: Ego principium, qui et loquor vobis (Joan. VIII, 25). In hoc igitur principio fecit Deus coelum, id est, spirituales, qui coelestia meditantur et quaerunt; in ipso fecit et carnales, qui necdum terrenum hominem deposuerunt. Terra autem erat inanis et vacua. Terra scilicet carnis nostrae inanis erat et vacua, priusquam doctrinae acciperet formam. Et tenebrae erant super faciem abyssi, quia delictorum caecitas et ignorantiae profunda obscuritas [Col. 0209C] corda nostra tegebat.

3. Et spiritus Dei ferebatur super aquas. Spiritus autem Dei super cor nostrum tenebrosum et fluidum, quasi super aquas, jam 262 superferebatur; in quo subsistentes requiesceremus, cujusque vivificaremur flatu, et cujus unda ablueremur.

[1Kb] 4. Dixit quoque Deus: Fiat lux, id est, illuminatio [Col. 0210A] credulitatis appareat. Prima enim die lucem fidei dedit, quia prima est in conversione fides. Unde et istud primum in Dei praeceptis mandatum est: Dominus Deus tuus Deus unus est. Propter quam fidem ipse Dominus etiam visibiliter in mundo apparere voluit.

[1Kb] 5. Et divisit lucem a tenebris; nam tunc Deus juxta praescientiae suae gratiam divisit justos, id est, filios Dei et lucis, a peccatoribus, tanquam a tenebris; justos vocans diem, et illos noctem; nam quod in Ecclesia lucis nomine justi appellentur, audi Apostolum: Fuistis, inquit, aliquando tenebrae, nunc autem lux in Domino (Ephes. V, 8).

[1Kb] 6. Deinde secunda die disponit Deus firmamentum, id est, solidamentum sanctarum Scripturarum; firmamentum [Col. 0210B] enim in Ecclesia Scripturae divinae intelliguntur, sicut scriptum est: Coelum plicabitur, sicut liber (Isai. XXXIV, 4). Discrevitque super hoc firmamentum aquas, id est, coelestes populos angelorum, qui non opus habent hoc suspicere firmamentum, ut legentes audiant verbum Dei.

7. Vident enim eum semper, et diligunt, sed superposuit ipsum firmamentum legis suae super infirmitatem inferiorum populorum, ut ibi suspicientes cognoscant qualiter discernant inter carnalia et spiritualia, quasi inter aquas superiores et inferiores.

[1Kb] 8. Post haec die tertio collegit in unum aquas inferiores salsas: hoc est, homines infideles, qui cupiditatum tempestate et tentationum carnalium fluctibus quatiuntur, et in se ipsis, quasi amaritudo, includuntur. [Col. 0210C] Segregavitque ab eis aridam, populum scilicet fontem fidei sitientem, fixitque dehinc superborum limites, et coercuit eos, ne turbulentis iniquitatum suarum fluctibus aridam, id est, animam sitientem Deum, conturbent; liceatque ei germinare bonorum operum fructus secundum genus suum, diligendo proximum in subsidiis necessitatum carnalium; [Col. 0211A] habeatque in se semen 263 secundum similitudinem, ut ex sua infirmitate compatiatur ad subveniendum indigentibus.

[1Kb] 9. Producat et lignum forte robore, et fructiferum, id est, beneficium ad eripiendum eum qui injuriam patitur de manu potentis, et praebendum protectionis umbraculum valido robore justi judicii.

[1Kb] 10. Deinde quarta die emicuerunt luminaria firmamento legis infixa, id est, evangelistae et doctores, Scripturae sanctae cohaerentes disputando, et omnibus inferioribus lumen sapientiae ministrantes. Protulit etiam et caeteram micantium siderum turbam, id est, diversarum virtutum in Ecclesia numerositatem, quae in hujus vitae obscuritate, tanquam in nocte refulgentes, dividant in hoc firmamento Scripturae [Col. 0211B] sensibilia et intelligibilia, quasi inter lucem perfectorum et tenebras parvulorum, et sint in signis virtutum et miraculorum, sint etiam in tempora et annos, quia praedicatores propriis temporibus vivunt et transeunt, verbum autem Domini manet in aeternum.

11. Quare autem primo terra germinavit, deinde facta sunt luminaria? nisi quia post opera bona venit illuminatio lucis ad contemplandam speciem supernae virtutis?

12. Inter haec die quinta facta sunt in aquis reptilia animarum vivarum, homines, scilicet, renovati in vitam per baptismi sacramentum. Facta sunt et volatilia, id est, sanctae animae ad superna volantes.

13. Post haec sexta die produxit terra animam vivam, [Col. 0211C] quando caro nostra, abstinens ab operibus mortuis, viva virtutum germina parturit, secundum genus scilicet suum, id est, vitam imitando sanctorum, sicut Apostolus ait: Imitatores mei estote. Secundum nostrum quippe genus vivimus, quando in opere bono sanctos viros, 264 quasi proximos, imitamur. Deinde produxit terra bestias, homines in potentia rerum, sive ferocitate superbiae. Similiter et pecora; fideles in simplicitate vitae viventes; serpentes quoque innoxios, sanctos videlicet viros, astutiae vivacitate bonum a malo discernentes, et, in quantum fas est, reptando scrutantes terrena, per quae intelligant sempiterna, non illos venenosos qui se in hujus mundi cupiditatibus terrenis collocant.

[1Kb] 14. Post haec fecit Deus hominem ad imaginem [Col. 0212A] suam: perfectum scilicet virum, qui non quemlibet sanctorum virorum imitando, sed ipsam veritatem contemplabiliter intuendo, operatur justitiam, ut ipsam intelligat, et sequatur, ad cujus imaginem factus est, veritatem. Iste etiam accepit potestatem piscium maris, et volatilium coeli, pecorumque, ferarum quoque, atque repentium, quia spiritualis quisque effectus, et Deo similis factus, secundum Apostolum, judicat omnia, ipse autem a nemine judicatur (I Cor. II, 15).

[1Kb] 15. Quod vero sequitur: Masculum et feminam fecit eos, spirituales in Ecclesia, et obedientes ostendit, quia sicut viro subdita est mulier, sic spirituali et perfecto viro obediens est is qui minus perfectus est, sicut Apostolus ait: Rogamus vos, fratres, ut cognoscatis [Col. 0212B] eos qui in vobis laborant, et praesunt vobis in Domino (I Thess. V, 12). Dicitur autem eis: Crescite et multiplicamini, sive in linguis, sive in spiritualibus intelligentiae gradibus, ut dominentur per rationis intellectum omnium carnalium perturbationum, quasi insensibilium animantium.

[1Kb] 16. Omnis autem herba seminalis, et omne lignum fructuosum, quod hominibus datum est in escam, fideles sunt de oblationibus sanctorum necessitatibus communicantes. Unde et Apostolus ait: Nam si in spiritualibus participes facti sunt gentiles, debent et in carnalibus ministrare eis (Rom. XV, 27). Haec sunt fructifera ligna. In istis ergo 265 gradibus, tanquam in quibusdam diebus, vespera est ipsa perfectio singulorum [Col. 0212C] operum, et mane inchoatio sequentium.

[2Kb] 17. Post istorum itaque quasi sex dierum opera bona valde sperat homo quietem mentis, constitutus in spirituali paradiso, quo significatur vita beata, ubi fons est sapientiae, divisus in quatuor partes virtutum; ubi edat ligni vitae gratiam, ubi utiles disciplinas morum, quasi fructus lignorum carpat. Est namque paradisus vita beatorum, quatuor flumina quatuor virtutes, ligna ejus omnes utiles disciplinae, lignorum fructus mores piorum, lignum vitae ipsa bonorum omnium mater est sapientia, de qua scriptum est, Salomone dicente: Lignum vitae est his qui apprehendunt illam, et qui tenuerit eam, beatus (Proverb. III, 18). Lignum scientiae boni et mali transgressio est mandati.



CAPUT II. De operibus sex dierum.
[Col. 0213A]

[1Kb] 1. Expleta hactenus sex dierum opera, qualiter in Ecclesia spiritualiter intelligantur, explicata sunt; deinde, quid in figuram saeculi significent, subjiciendum est. Sex diebus consummavit Deus omnia opera sua, et septimo requievit. Sex aetatibus humanum 266 genus in hoc saeculo per successiones temporum Dei opera insigniunt. Quarum prima est ab Adam usque ad Noe; secunda a Noe usque ad Abraham; tertia ab Abraham usque ad David; quarta a David usque ad transmigrationem in Babyloniam; quinta deinde usque ad humilem adventum Domini nostri Jesu Christi; sexta, quae nunc agitur, usquequo mundus finiatur, donec [Col. 0213B] Excelsus veniat ad judicium.

[1Kb] 2. Septima vero intelligitur in requie sanctorum, quae scilicet non habet vesperam, quia eam jam nullus terminus claudet. Pergamus ergo breviter per eas omnes mundi aetates, replicantes ordinem temporum eorum, et mystice differentias distinguamus.

3. Primo enim saeculo factus est, tanquam lux, homo in paradiso. In qua aetate filios Dei in lucis nomine divisit Deus a filiis hominum, quasi a tenebris; fitque hujus diei vespera diluvium.

[1Kb] 4. Secundum saeculum factum est, quasi firmamentum inter aquam et aquam; arca utique illa quae natavit inter pluviam et maria; hujus vespera fuit confusio linguarum.

[Col. 0213C] 5. Tertium saeculum factum est quando separavit Deus populum suum a gentibus per Abraham, discernens eum, quasi aridam ab aquis, ut proferret germen herbarum atque lignorum, id est, fructus sanctarum Scripturarum. Hujus vespera fuit peccatum, et malitia pessimi regis Saul.

6. Inde quartum saeculum coepit a David, quando constituit Deus luminaria in firmamento coeli, id est, splendorem regni, tanquam solis excellentiam, et in lunae specie obtemperantem tanquam lunam Synagogam, et stellas principes ejus. Cujus aetatis fit [Col. 0214A] vespera in peccatis regum, quibus gens illa meruit captivari.

7. Porro quinto saeculo, id est, in transmigratione Babyloniae, facta sunt quasi animalia in aquis, et volatilia coeli, quia tunc Judaei inter gentes, tanquam in mari, vivere coeperunt, nec habebant stabilem locum, tanquam volantes aves. Hujus diei quasi vespera est multiplicatio peccatorum in populo Judaeorum, quando sic excaecati sunt, ut etiam Dominum Jesum non possint agnoscere.

267 8. Jam sextum saeculum fit in adventu Domini nostri Jesu Christi. Nam sicut in illa sexta die primus homo Adam de limo terrae ad imaginem Dei formatus est, sic in ista sexta aetate saeculi secundus Adam, id est, Christus, in carne de Maria virgine natus [Col. 0214B] est: ille in animam viventem, hic in spiritum vivificantem. Et sicut in illa die fit anima viva, sic in isto saeculo vitam desiderantes aeternam.

9. Et sicut in illa sexta die serpentium et ferarum genera terra produxit, ita et in hac sexta aetate saeculi gentes vitam appetentes aeternam Ecclesia generavit. Quem etiam sensum vas Petro ostensum manifestavit (Act. X). Et quemadmodum die sexta creatur masculus et femina, sic in ista saeculi aetate manifestatur Christus et Ecclesia.

[1Kb] 10. Et sicut praeponitur homo in die illa pecoribus, serpentibus et coeli volatilibus, ita et Christus in hac aetate saeculi gentibus, populis et nationibus, ut ab eo regantur, vel carnali concupiscentiae dediti, sicuti pecora, vel terrena curiositate obscurati, quasi serpentes, [Col. 0214C] vel elati superbia, quasi aves.

[1Kb] 11. Et sicut in illa die pascitur homo, et animalia quae cum illo sunt, herbis seminalibus, et lignis fructiferis, et herbis viridibus, sic et ista saeculi aetate spiritualis homo, qui bonus minister est Jesu Christi, cum ipso populo spiritualiter pascitur sanctarum Scripturarum alimentis, et lege divina ad concipiendam fecunditatem rationum, atque sermonum, tanquam herbis seminalibus, partim ad utilitatem morum conversationis humanae, tanquam lignis fructiferis, partim ad vigorem fidei, spei et [Col. 0215A] charitatis in vitam aeternam, tanquam herbis viridibus, quae nullo aestu tribulationum arescunt.

[1Kb] 12. Sed spiritualis sic istis spiritualibus cibis alimentisque pascitur, ut multa intelligat. Carnalis autem, id est, parvulus in Christo, tanquam pecus Dei, ut multa credat, quae necdum intelligere 268 potest, tamen eosdem cibos omnes habent. Hujus autem aetatis quasi vespera utinam nos non inveniat! Illa est enim de qua Dominus dicit: Putasne veniens Filius hominis inveniet fidem super terram (Luc. XVIII, 8)?

[1Kb] 13. Post illam vesperam fiet mane, quando ipse Dominus in claritate venturus est. Tunc requiescent cum Christo ab omnibus operibus suis ii quibus dictum est: Estote perfecti, sicut Pater vester qui in [Col. 0215B] coelis est (Matth. V, 48). Tales enim faciunt opera bona valde. Post talia enim opera speranda est requies in die septimo, qui vesperam non habet.

[1Kb] 14. Sequitur: Istae generationes coeli et terrae, quando creatae sunt, in die qua fecit Deus coelum et terram, et omne virgultum agri, omnemque herbam regionis, antequam esset super terram. Superius septem dies numerati sunt; nunc unus dies dicitur, quo fecit Deus coelum et terram, et omne virgultum agri, et omnem herbam regionis.

[1Kb] 15. Hujus diei nomine secundum prophetiam omne tempus hujus vitae significatur, in quo coelum et terra factum, id est, in quo creaturae visibiles disponuntur. Sed quid sibi vult, quod nunc, nominato [Col. 0215C] coelo et terra, adjecit virgultum agri, et herbam regionis, et tacuit caetera quae sunt in coelo et terra, vel etiam in mari, nisi quia per virgultum agri invisibilem creaturam demonstrat intelligi, sicut est anima?

16. Dicta autem est virgultum, propter vigorem vitae; herba, propter eamdem vitam nunquam marcescentem. Deinde quod addidit, antequam esset super terram, intelligitur antequam anima peccaret. Terrenis enim cupiditatibus sordidata, tanquam super terram nata, vel super terram esse, recte dicitur.

[1Kb] 17. Unde et adjecit: Nondum enim pluerat Dominus Deus super: terram, quasi aperte diceret: Antequam peccaret anima, nondum 269 nubibus [Col. 0215D] Scripturarum pluviam doctrinae Dominus ad animam irrigandam concesserat; nondum propter hominem, qui est terra, Dominus noster nubem carnis nostrae [Col. 0216A] assumpserat, per quam imbrem sancti Evangelii largissimum infudit.

[1Kb] 18. Quod vero subjunxit: Et homo non erat, qui operaretur terram, quia nullus homo operatus est in virginem, unde natus est Christus. Ipse est enim lapis de monte abscissus sine manibus (Dan. II), id est, absque coitu et humano semine de virginali utero, quasi de monte humanae naturae, et substantiae carnis abscissus. Sed fons ascendebat de terra, irrigans universam superficiem terrae. Terra mater virgo Domini Maria rectissime accipitur, de qua scriptum est: Aperiatur terra, et germinet Salvatorem (Isai. XLV, 8). Quam terram irrigavit Spiritus sanctus, qui fontis et aquae nomine in Evangelio significatur.



CAPUT III. De paridisi conditione, vel hominis.
[Col. 0216B]

1. Formavit igitur Deus hominem de limo terrae, id est, factus est Christus, juxta quod ait Apostolus, ex semine David secundum carnem (Rom. I), tanquam de limo terrae. Et inspiravit in faciem ejus spiraculum vitae, utique infusionem sancti Spiritus, qui operatus est hominem Christum. Et factus est homo in animam viventem, scilicet, ut qui perfectus erat Deus, perfectus videretur et homo.

[1Kb] 2. Plantaverat autem Dominus Deus paradisum voluptatis a principio. Paradisus Ecclesia est; sic enim de illa legitur in Canticis canticorum: Hortus conclusus soror mea (Cant. IV, 12). A principio autem paradisus plantatur, quia Ecclesia catholica a Christo, [Col. 0216C] qui est principium omnium, condita esse cognoscitur. Fluvius de paradiso exiens imaginem portat Christi, de paterno fonte fluentis, qui irrigat Ecclesiam suam verbo praedicationis, et dono baptismi.

[1Kb] 3. De quo bene per prophetam dicitur: Dominus Deus noster 270 fluvius gloriosus exsiliens in terram sitientem. Quatuor autem paradisi flumina quatuor sunt Evangelia ad praedicationem cunctis gentibus missa.

4. Ligna fructifera, omnes sancti sunt; fructus eorum, opera eorum; lignum autem vitae, Sanctus sanctorum, Christus, scilicet, ad quem quisque si porrexerit manum, vivet in aeternum. Lignum autem scientiae boni et mali, proprium est voluntatis arbitrium quod in medio nostri est positum ad dignoscendum [Col. 0216D] bonum et malum. De quo qui relicta Dei gratia gustaverit morte morietur.

5. Tulit igitur Deus hominem, et posuit eum in paradiso. [Col. 0217A] Assumpsit Deus carnem, et factus est caput Ecclesiae, ut operaretur et custodiret illum, id est, voluntate Patris ex omnibus gentibus Ecclesiam impleret. Dixit quoque Deus: Non est bonum esse hominem solum. Arguuntur haeretici, qui Christum solum hominem putant, et non etiam Deum.

[1Kb] 6. Faciamus ei adjutorium simile sui, quia in ipso homine suscepto Ecclesia Deo copulata est. Appellavit autem Adam nominibus suis cuncta animantia, et volatilia coeli, et bestias terrae, significans gentes, quae salvae fierent in Ecclesia, et per Christum nomen Christianitatis erant accepturae, quod prius non habuerant, sicut scriptum est: Et vocabo servos meos nomine alio (Isai. LXV, 15).

[1Kb] 7. Adae vero non inveniebatur adjutor similis ejus. [Col. 0217B] Utique quoniam quamvis fidelis aut justus sit quisque, Christo tamen aequari non potest. Quis enim, inquit Moyses, similis tibi in diis, Domine (Psalm. LXXXV)? nam et David ait: Speciosus forma prae filiis hominum (Psalm. XLIV). Nemo enim poterat a morte genus humanum liberare, et ipsam mortem superare, nisi Christus, sicut et in Apocalypsi dicitur: Nemo inventus est dignus, neque in coelo, neque in terra, neque infra terram, aperire librum, nisi leo de tribu Juda.

[1Kb] 8. Immisit ergo Dominus Deus soporem in Adam; cumque obdormisset, tulit unam de costis ejus, et aedificavit costam, quam tulerat 271 de Adam, in mulierem. Dormit Adam, et fit illi mulier de latere. Patitur Christus in cruce, pungitur latus lancea, et [Col. 0217C] profluunt sacramenta sanguinis, ex quibus formetur Ecclesia. Hanc dormitionem cantat Propheta, dicens: Ego dormivi, et quievi, et resurrexi, quoniam Dominus suscitavit me (Psalm. III, 6).

9. Sequitur: Et posuit carnem pro ea. Sic Christus carnem suam moriendo posuit in patibulo crucis pro Ecclesia. Dixit quoque Adam: Hoc nunc os ex ossibus meis, et caro de carne mea. Quia sive sancti spirituales et fortissimi in tentationibus, sive minus perfecti, utrique unum corpus Christi sunt, et una Ecclesia.

[1Kb] 10. Haec vocabitur virago, quoniam de viro sumpta est. Sic et Christus Ecclesiae nomen dedit Christianum, [Col. 0218A] quae de ejus latere sumpta est. Haec ergo omnia facta sunt in figura, quae erant in Ecclesia proditura. Quamobrem relinquet homo patrem et matrem, et adhaerebit uxori suae; et erunt duo in carne una. Hoc interpretans Apostolus ait: Sacramentum hoc magnum est, ego autem dico in Christo et in Ecclesia (Ephes. V).

11. Ergo quod per historiam completum est in Adam, per prophetiam significatur in Christo, qui reliquit Patrem, cum dicit: Ego a Patre exivi, et veni in mundum (Joann. XVI). Qui cum in forma Dei esset, non rapinam arbitratus est esse se aequalem Deo (Philipp. II). Reliquit et matrem, id est, Synagogam Judaeorum, Veteri Testamento carnaliter inhaerentem, quae illi erat mater ex semine David secundum [Col. 0218B] carnem, et adhaesit uxori suae, id est, sanctae Ecclesiae, ut pace Novi Testamenti essent duo in carne una, quia cum sit Deus apud Patrem, per quem facti sumus, factus est per carnem particeps noster, ut illius capitis corpus esse possimus.



CAPUT IV. De praeceptis Dei, et consensione serpentis.

272 [1Kb] 1. Jam dehinc praeceptum, quod accepit figuraliter Adam, nos accepimus in Christo, quia unusquisque Christianus non incongrue gestat personam Christi, dicente ipso Domino: Quod fecistis uni ex minimis meis, mihi fecistis (Matth. XXV, 40). Dicitur ergo illi: Ex omni ligno paradisi comede. De ligno autem scientiae boni et mali ne comedas.

[1Kb] 2. Praecipitur enim nobis ut fruamur omni ligno [Col. 0218C] paradisi, quo significantur spirituales deliciae, de quibus ait Apostolus: Fructus autem spiritus est charitas, gaudium, pax, longanimitas, bonitas, mansuetudo, continentia, castitas (Galat. V). Sicut Apostolus dicit. Et non tangamus lignum in medio paradisi plantatum scientiae boni et mali, id est, ne velimus superbire de natura arbitrii nostri, quae media est, ut, decepti per scientiam, experiamur et malum. Serpens autem ille, sapientior omnium bestiarum, indicat diabolum, qui inde serpens dicitur quod volubili versetur astutia.

[1Kb] 3. Sed quid est quod ipse per mulierem decepit, et non per virum? Quia non potest ratio nostra seduci [Col. 0219A] ad peccandum, nisi praecedente delectatione in carnalis infirmitatis affectu, qui obtemperare debet rationi, tanquam viro dominanti. Hoc enim in unoquoque homine geritur in occulto quodam secretoque conjugio.

4. Suggestionem quippe, serpentem accipimus; mulierem vero, 273 animalem corporis sensum; rationem autem, virum. Ergo quando occurrit mala suggestio, quasi serpens loquitur. Sed si sola cogitatio oblectetur illa suggestione, et, refrenante ratione, consensus explendi operis non succedat, sola mulier videtur comedisse illicitum.

5. Quod si ipsum peccatum etiam et mens perpetrandum decernat, jam vir deceptus est, jam mulier cibum dedisse viro videtur; illecebrae enim [Col. 0219B] consentire de ligno prohibito manducare est. Tunc quippe jure a vita beata, tanquam a paradiso, expellitur homo, peccatumque ei imputatur, etiamsi non sequatur effectus: quia etsi non est in factis culpa, in consensu tamen rea tenetur conscientia. Haec secundum anagogem.

[1Kb] 6. Caeterum juxta metaphoram poterit callidus serpens iste haereticorum versutiam designare. Nulli enim loquacius atque subtilius promittunt illicita curiositate secretorum adapertionem, atque scientiam boni et mali; et in ipso homine, tanquam in arbore quae plantata est in medio paradisi, suam dignoscentiam nituntur demonstrare.

[1Kb] 7. Contra hunc serpentem clamat Apostolus, cum dicit: Metuo ne sicut serpens Hevam seduxit astutia [Col. 0219C] sua, sic sensus vestri corrumpantur (II Cor. XI, 3). Seducitur verbis hujus serpentis carnalis nostra concupiscentia, et per illam decipitur Christianus Adam, non Christus. Dicit ergo serpens ad mulierem: Cur praecepit vobis Deus ut non comederetis ex omni ligno paradisi? Sic haereticorum curiosa cupiditas, sic pravi praedicatores, ad diligendam erroris fallaciam, auditorum carnalium corda succendunt, dicentes: Quare fugitis scientiam habere latentem? nova semper exquirite, boni malique scientiam penetrate.

8. Unde apud Salomonem mulier illa, haereticorum speciem tenens, dicit: Aquae furtivae dulciores sunt, et panis absconditus suavior (Proverb. IX, 17)? Subjecit deinde idem serpens: Quacunque die comederitis, [Col. 0219D] ex 274 eo statim aperientur oculi vestri, et eritis ut dii scientes bonum et malum.

[Col. 0220A] [1Kb] 9. Sic et omnes haeretici divinitatis meritum profitentur, atque scientiae pollicitatione decipiunt et reprehendunt eos quos simpliciter credentes invenerint. Et quia omnino carnalia persuadent, quasi ad carnalium oculorum apertionem conantur adducere, ut interior oculus obscuretur.



CAPUT V. De peccato primorum hominum, sive supplicio.

[1Kb] 1. Vidit igitur mulier quod bonum esset lignum, tulitque de fructu illius et comedit. Mulier comedit antea, non vir; ideo, quia facilius carnales persuadentur ad peccatum, nec tam velociter spirituales decipiuntur. Et dedit viro suo, et comedit; utique quia post delectationem carnalis concupiscentiae [Col. 0220B] nostrae, etiam nostra ratio subjicitur ad peccandum. Cumque cognovissent se esse nudos, consuerunt folia ficus. Foliis fici se contegunt, qui saeculum asperum amplectuntur, qui prurigine voluptatis carnalis arantur, quique decepti haeretica pravitate, et gratia Dei nudati, tegumenta mendaciorum, tanquam ficus folia, colligunt, facientes sibi succinctoria pravitatis, cum de Domino vel Ecclesia mentiuntur.

[1Kb] 2. Cumque audissent vocem Dei deambulantis in paradiso ad auram post meridiem. Deambulat Deus in illis, et non stat, qui stabiles in ejus praecepto non perseverant. Et bene ad auram post meridiem, quia jam ab eis aufertur lux illa ferventior veritatis, appropinquantibus errorum tenebris. Absconderunt se a facie Dei in medio ligni paradisi. In medio namque [Col. 0220C] ligni se abscondit, qui aversus a praecepto Creatoris, in erroris atque arbitrii sui voluptatibus vivit.

3. Vocavitque Deus Adam: Ubi es? Hic ostendit quod si qui 275 a fide vel bonis operibus ad mendacia sua desideriaque labuntur, non despicit illos Deus, sed adhuc ut redeant ad poenitentiam vocat, quia non vult mortem peccatoris, sed ut convertatur, et vivat (Ezech. XXXIII, 11). Ergo non est desperandum quibuslibet peccatoribus, dum et ipsi impii ad spem indulgentiae provocantur.

[1Kb] 4. Dicitur autem posthaec serpenti: Maledictus eris inter omnia animantia. Super pectus tuum et ventrem gradieris. Nomine pectoris significatur superbia mentis, nomine autem ventris significantur [Col. 0220D] desideria carnis; his enim duabus rebus serpit diabolus adversus eos quos vult decipere, id est, aut [Col. 0221A] terrena cupiditate, et luxuria aut superbiae insana ruina.

[1Kb] 5. Et terram manducabis, id est, ad te pertinebunt, quos terrena cupiditate deceperis. Omnibus diebus vitae tuae, id est, omni tempore quo agis hanc potestatem ante illam ultimam poenam judicii. Inimicitias ponam inter te et mulierem, et semen tuum et semen illius. Semen diaboli est perversa suggestio. Semen autem mulieris fructus est boni operis, quo perversae suggestioni resistitur.

[1Kb] 6. Ipsa caput illius conteret, si eum mens in ipso initio malae suggestionis excludit. Ille insidiatur calcaneo ejus, quia mentem, quam prima suggestione non decipit, decipere in finem tendit. Quidam autem, quod dictum est, Inimicitias ponam inter te et mulierem, [Col. 0221B] de Virgine de qua Dominus natus est, intellexerunt, eo quod illo tempore ex ea Dominus nasciturus, ad inimicum devincendum, et mortem, cujus ille auctor erat, destruendam, promittebatur.

276 7. Nam et illud quod subjunctum est: Ipsa conteret caput tuum, et tu insidiaberis calcaneo ejus, hoc de fructu ventris Mariae, qui est Christus, intelligunt; id est: Tu eum supplantabis, ut moriatur. Ille autem, te victo, resurget, et caput tuum conteret, quod est mors. Sicut et David dixerat ex persona Patris ad Filium: Super aspidem et basiliscum ambulabis, et conculcabis leonem et draconem (Psalm. CX).

[1Kb] 8. Aspidem dixit mortem, basiliscum peccatum, leonem Antichristum, draconem diabolum. De poena [Col. 0221C] autem mulieris quid significat, quod ei dicitur: In dolore paries filios, nisi quia voluntas carnalis, cum aliquam malam consuetudinem vult vincere, patitur in exordio dolores, atque ita per meliorem consuetudinem parit bonum opus, quasi filios.

[1Kb] 9. Quod vero adjecit: Et conversio tua ad virum tuum, et ipse dominabitur tui: hoc significat, quod illa carnalis voluntas, quae cum dolore reluctaverat, ut faceret consuetudinem bonam, jam ipsis erudita [Col. 0222A] doloribus, cautior fit, et ne corruat, obtemperat rationi, et libenter servit quasi viro jubenti.

[1Kb] 10. Post haec vocatur Heva vita, et mater vivorum, quae de viri sui latere facta est, et dicit Dominus in Evangelio: Si quis non manducaverit carnem meam, et biberit sanguinem meum, non habebit in se vitam, et omnia quae illic intelliguntur, enucleate minutatimque tractata Christum et Ecclesiam praeloquuntur, sive in bonis Christianis, sive in malis. Neque enim frustra dixit Apostolus: Adam, qui est forma futuri (Rom. V, 14), et illud: Relinquet homo patrem; et reliqua

[1Kb] 11. Vocaturque dehinc mater vivorum, id est, recte factorum, quibus contraria sunt peccata, quae nomine mortuorum significantur. Jam vero per sententiam [Col. 0222B] quae in virum infertur, ratio nostra arguitur, quae et super peccati concupiscentia seducta, et a paradiso 277 beatitudinis remota, habet maledictiones terrenae operationis, habet et dolores temporalium curarum, quasi spinas et tribulos.

[1Kb] 12. Sic tamen dimittitur de paradiso beatitudinis, ut operetur terram, id est, ut in corpore isto laboret, et collocet sibi meritum redeundi ad vitam beatam, quae paradisi nomine significatur, possitque aliquando manum porrigere ad arborem vitae, et vivere in aeternum. Manus autem porrectio bene significat crucem, vel cruciatum poenitentiae, per quem vita aeterna recuperatur. Accipit etiam tunicam pelliceam divino judicio, quo nomine corporis mortalitas significatur in historia.

[Col. 0222C] [1Kb] 13. In allegoria autem de carnalibus sensibus abstractae voluptates, quae carnaliter viventem divina lege consequuntur, et contegunt. Qui si aliquando ad Deum convertitur per flammeam frameam, id est, per temporales tribulationes, peccata sua agnoscendo et gemendo, et per cherubim, id est, per plenitudinem scientiae, quod est charitas, perveniet ad arborem vitae Christum, et vivet in aeternum.

14. Cherubim namque plenitudo scientiae interpretatur. [Col. 0223A] Framea vero versatilis, posita ad custodiendam viam ligni vitae, temporales poenae intelliguntur. Nemo enim potest pervenire ad arborem vitae, nisi per has duas res, tolerantiam scilicet molestiarum et scientiae plenitudinem, id est, per charitatem Dei et proximi. Plenitudo enim legis charitas est (Rom. XIII, 10).



CAPUT VI. De Cain et Abel, eorumque progenie.

[1Kb] 1. Adam vero cognovit Hevam uxorem suam, quae concepit, et peperit Cain. Rursumque peperit fratrem ejus Abel. Nativitates 278 duorum filiorum Adam similitudinem habent duorum populorum, qui erant diversis temporibus ad fidem venturi, pari opere, et dissimili charitate ante Deum. Fuit autem Abel pastor ovium, et Cain agricola.

[Col. 0223B] 2. Sed sicut Cain sacrificium ex terrae fructibus reprobatur, Abel autem sacrificium ex ovibus et earum adipe suscipitur, ita Novi Testamenti fides ex innocentia grata Deum laudans Veteris Testamenti terrenis operibus anteponitur. Dixit Deus ad Cain, si recte offeras, recte autem non dividas, peccasti. Utique quia etsi Judaei antea recte illa fecerunt, in eo tamen infidelitatis rei sunt, quia, Christo veniente, jam tempus Novi Testamenti a tempore Veteris Testamenti non distinxerunt.

[3Kb] [1Kb] 3. Quod si obtemperasset Deo Cain dicenti: Quiesce, sub te erit appetitus tuus, et tu dominaberis illius, ad se convertisset peccatum suum, sibi hoc tribuens, et confitens Deo; ac sic adjutus indulgentiae gratia ipse peccato suo dominaretur, non illo sibi dominante servus [Col. 0223C] esset peccati, nec fratrem occidisset innocentem, sic et Judaei, in quorum haec figura gerebantur, si quiescerent a sua perturbatione, et, tempus salutis per gratiam in remissionem 279 peccatorum cognoscentes, audirent Christum dicentem: Non veni vocare justos, sed peccatores ad poenitentiam, tunc ad se converterent peccatum suum in confessione, sicut in Psalmo XL scriptum est, medico dicentes: Ego dixi, Domine, [Col. 0224A] miserere mei; sana animam meam, quia peccavi tibi (Psal. XL, 5); eidemque peccato, quandiu in eorum corpore esset adhuc mortali, per spem gratiae liberi dominarentur.

4. Nunc autem ignorantes Dei justitiam, et suam volentes constituere, elati de operibus legis, non humiliati de peccatis suis, non quieverunt; sed offenderunt in lapidem offensionis, et exarserunt iracundia adversus Christum, cujus opera videntes accepta Deo esse, doluerunt.

5. Itaque post haec occiditur Abel minor natu a fratre Cain majore natu. Occiditur Christus caput populi minoris natu a populo Judaeorum majore natu, ille in campo, iste in Calvariae loco.

6. Interrogat Deus Cain, non tanquam ignarus eum [Col. 0224B] a quo discat, sed tanquam judex reum quem puniat, et dicit: Ubi sit frater ejus? ille respondit nescire se, nec ejus se esse custodem. Usque nunc quid nobis respondent Judaei, cum eos sanctarum Scripturarum voce interrogamus de Christo? Illi nescire se Christum respondent. Fallax enim Cain ignoratio, Judaeorum est falsa negatio.

[1Kb] 7. Essent autem quodam modo Christi custodes, si Christianam fidem accipere ac custodire voluissent. Dixit Deus ad Cain: Quid fecisti? vox sanguinis fratris tui clamat ad me de terra. Sic arguit in Scripturis sanctis vox divina Judaeos. Habet enim magnam vocem Christi sanguis in terra; cum enim, sacramento accepto, ab omnibus gentibus respondetur Amen, haec est vox clara, vox sanguinis, quam sanguis iste exprimit [Col. 0224C] ex ore fidelium eodem sanguine redemptorum.

8. Dixit Deus ad Cain: Et nunc maledictus eris a terra, quae 280 aperuit os suum, et suscepit sanguinem fratris tui de manu tua. Maledictus est enim populus Judaeorum infidelis a terra, id est, ab Ecclesia, quae aperuit os suum in confessione peccatorum accipere sanguinem Christi, qui effusus est in remissionem peccatorum omnium de manu persecutoris, [Col. 0225A] nolentis esse sub gratia, sed sub lege, ut esset ab Ecclesia maledictus, id est, ut ostenderet eum Ecclesia maledictum, testificante Apostolo: Quicunque enim ex operibus legis sunt, sub maledicto legis sunt.

[1Kb] 9. Deinde, cum dixisset: Maledictus tu a terra, quae aperuit os suum accipere sanguinem fratris tui de manu tua, non dixit quoniam operaberis eam, sed ait, quoniam operaberis terram, et non adjiciet virtutem suam dare tibi.

10. Unde non est necesse intelligere eamdem terram operari Cain, quae aperuit os accipere sanguinem fratris de manu ejus. Sed ideo maledictus intelligitur ab hac terra, quoniam operatur terram, quae nondum adjiciet virtutem suam dare illi. Id est, ideo populum Judaeorum maledictum agnoscit, et ostendit Ecclesia, [Col. 0225B] quoniam, occiso Christo, adhuc operatur terrenam circumcisionem, terrenum Sabbatum, terrenum azymum, terrenum pascha, quia omnis terrena operatio habet occultam virtutem intelligendae gratiae Christi, quae non datur Judaeis in impietate et infidelitate perdurantibus, quia Novo Testamento revelata est.

11. Cum operatus fueris terram, non dabit tibi fructus suos; in ipsa enim terra quam Christus portavit, id est, in ejus carne, ipsi operati sunt salutem nostram, crucifigendo Christum, qui mortuus est propter delicta nostra. Nec tamen eis dedit eadem terra virtutem suam, qui non justificati sunt in virtute resurrectionis ejus qui resurrexit propter justificationem nostram, quia etsi crucifixus est ex infirmitate carnis, [Col. 0225C] sed vivit in virtute Dei

12. Haec est ergo virtus terrae illius, quam non ostendit impiis et incredulis. Unde nec resurgens eis a quibus erat crucifixus apparuit tanquam Cain operanti terram, ut granum illud seminaretur. Vagus et profugus eris; sive, ut in Septuaginta scriptum est, gemens et tremens eris super terram.

281 [1Kb] 13. Nunc ecce quis non videat, quis non agnoscat, in tota terra, quacunque dispersus est ille populus, quomodo sit vagus in gentibus, et profugus a Jerusalem? quomodo gemat moerore amissi regni, et tremat tremore sub innumerabilibus populis Christianis? ideoque respondit Cain dicens: Major est iniquitas mea quam ut veniam merear. Ecce ejicis me hodie a facie terrae, et a facie tua abscondar, et [Col. 0225D] ero vagus et profugus in terra. Igitur omnis qui invenerit me, occidet me.

14. Vere inde vagus et profugus gemit et tremit, [Col. 0226A] ne etiam, regno terreno perdito, ista visibili morte occidatur. Hanc dicit majorem causam, quam illam quod terra nostra non dat virtutem suam, ne spiritualiter moriatur. Carnaliter enim sapit, et abscondit se a facie Dei, id est, iratum habere Deum grave non putat, sed hoc timet, ne inveniatur et occidatur. Carnaliter enim sapit, tanquam operans terram, cujus virtutem non accipit.

[1Kb] 15. Sapere autem secundum carnem mors est; quam non intelligens ille, amisso regno, gemit, et corporalem mortem tremit. Sed quid ei respondit Dominus? Nequaquam ita fiet; sed omnis qui occiderit Cain, septuplum punietur; sive, ut Septuaginta transtulerunt, septem vindictas exsolvet; id est, non sic, quomodo dicis, non corporali morte interibit [Col. 0226B] genus impium carnalium Judaeorum.

[1Kb] 16. Quicunque eos ita perdiderit, septem vindictas exsolvet, id est, auferet ab eis septem vindictas, quibus alligati sunt propter reatum occisi Christi, ut hoc toto tempore, quod septenario dierum numero volvitur, magis quia non interiit genus Judaeorum, satis appareat fidelibus Christianis, sed solam dispersionem meruerint, 282 juxta quod ait Scriptura: Ne occideris eos, nequando obliviscantur populi mei legis tuae; disperge illos in virtute tua, et depone eos (Psalm. LVIII, 12).

17. Posuit Dominus in Cain signum, ut non eum interficeret omnis qui invenisset eum. Hoc revera mirabile est, quemadmodum omnes gentes quae a Romanis subjugatae sunt, in ritum Romanorum sacrorum [Col. 0226C] transierint, eaque sacrilegia observanda, et celebranda susceperint; gens autem Judaeorum sive sub paganis regibus, sive sub Christianis, non amiserit signum legis, et circumcisionis suae, quo a caeteris gentibus populisque distinguitur.

[1Kb] 18. Sed et omnis imperator, vel rex, qui eos in suo regno invenit, cum ipso signo eos invenit, et non occidit; id est, non efficit ut non sint Judaei certo quodam et proprio suae observationis signo a caeterarum gentium communione discreti, nisi quicunque eorum ad Christum transierit, ut jam non inveniatur Cain, neque exeat a facie Dei, neque habitet in terra Naid.

19. Exiit ergo a facie Domini, et habitavit in terra Naid, quod dicitur interpretatum commotio, sive instabilis, [Col. 0226D] et fluctuans, et sedis incertae. Contra quod malum Deus rogatur in psalmo: Ne dederis in motum pedes meos (Psalm. LXV); et: Manus peccatorum [Col. 0227A] non moveant me (Psalm. XXXV); et: Qui tribulant me, exsultabunt, si motus fuero (Psalm. XII); et: Dominus a dextris est mihi, ne commovear (Psalm. XV). Nunc vero Judaei, et omnes qui diversis erroribus contumaces sunt, resistendo veritati, exeunt a facie Dei, id est, a misericordia dilectionis ejus vel a participatione lucis ejus, et habitant profugi in terra commotionis; id est, in conturbatione carnali contra jucunditatem Dei; hoc est, contra Edem, quod interpretatur epulatio, ubi est plantatus paradisus.

[1Kb] 20. Cognovit autem Cain uxorem suam, et concepit, et peperit Henoch, et aedificavit Cain civitatem. Quid ergo sibi per figuram vult, quod impiorum progenies civitatem in ipsa mundi origine construxit? nisi quod noveris impios in hac vita esse fundatos, [Col. 0227B] sanctos vero hospites esse et peregrinos. Unde et Abel tanquam peregrinus in terris, id est, populus Christianus non condidit civitatem. 283 Superna enim est sanctorum civitas, quamvis hic pariat cives, in quibus peregrinatur, donec regni ejus tempus adveniat.

[1Kb] 21. Nam et Petrus propterea reprehenditur, quod tabernacula in monte fieri cogitavit, quia sancti in hoc mundo tabernaculum non aedificant. Aedificavit autem eam ex nomine filii sui Henoch. Iste filius, in cujus nomine condita est Henoch, id est, terrestris Jerusalem, quae interpretatur dedicatio, significat istam civitatem et initium et finem habere terrenum, ubi nihil plus quam quod cernitur speratur.

[1Kb] 22. Porro Henoch genuit Irad, et Irad genuit Maviahel, [Col. 0227C] et Maviahel genuit Mathusael, et Mathusael genuit Lamech. Qui accepit duas uxores; nomen uni Ada, et nomen secundae Sella. Notandum autem quod in progenie Seth, cum genuisse filios filiasque dicatur, nulla ibi genita femina nominatim exprimitur, sed tantum in progenie Cain femina commemoratur. Quo significatur terrenam civitatem usque in finem sui carnales habituram generationes, quae marium ac feminarum conjunctione proveniunt.

[1Kb] 23. Dixit quoque Lamech uxoribus suis: Audite verba mea, et auscultate sermonem meum. Quoniam occidi virum in vulnus meum, et adolescentulum in livore meo, septies vindicabitur de Cain, de Lamech septuagies septies. Jam alibi secundum historiam dictum [Col. 0228A] est, eo quod ab Adam usque ad Christum septuaginta septem generationes inveniantur, in quibus peccatum Lamech, id est, totius mundi sanguinis Christi effusione solutum est.

24. Siquidem et in populo Judaeorum propter interfectionem Christi septuaginta septem vindictae sunt statutae, juxta illud evangelicum, 284 in quo dictum est Petro apostolo: Non solum septies, sed etiam septuagies septies, si poenituerit, fratri remittendum (Matth. XVIII); id est, Judaeum revertentem post septuaginta septem vindictas statutas recipiendum ad indulgentiam Christi.

[1Kb] 25. Cognovit quoque adhuc Adam uxorem suam, et peperit filium, vocavitque nomen ejus Seth. Sed Seth natus est filius, quem vocavit Enos. Seth quippe interpretatur [Col. 0228B] resurrectio, qui est Christus, et Enos filius ejus interpretatur homo, qui coepit invocare nomen Domini.

26. Quid per hoc intelligitur, nisi quia in confessione vivit omnis homo, qui est filius resurrectionis, quandiu peregrinatur in terris? Item ex duobus illis hominibus, Abel, qui interpretatur luctus, et ejus fratre Seth, quod interpretatur resurrectio, mors Christi et vita ejus ex mortuis figuratur.

[1Kb] 27. Ergo, ut brevius dicam, Abel luctus, Seth resurrectio, Enos homo, quia post luctum resurrectio, de resurrectione homo invocans Deum. Item Enos genuit Cainan, Cainan autem genuit Malalehel, Malalehel genuit Jared; Jared genuit Henoch. Hic autem Henoch septimus ab Adam, qui placuit Deo, et [Col. 0228C] translatus est, septimam requiem significat, ad quam transfertur omnis qui tanquam sexta die, id est, sexta aetate saeculi, per Christi adventum formatur.

[3Kb] 28. Transactis enim sex millibus annis, facto etiam judicio, et renovatis coelo et terra, transferentur sancti in vitam perpetuae immortalitatis. Quod autem per Seth ab Adam usque ad Noe denarius numerus insinuatur, complementum mandatorum in Ecclesiae operibus 285 figuratur, cui numero si adjiciantur tres filii Noe, medio reprobato, duodenarius consummatur, qui in patriarcharum apostolorumque numero insignis habetur propter septenarii partes, altera per alteram multiplicatis. Nam ter quaterni, vel quater terni ipsum faciunt.

[Col. 0229A] 29. Quod vero progenies ex Adam per Cain undenario numero finitur, transgressio mandatorum, sive peccatum ostenditur. Nam dum Lamech septimus ab Adam reperiatur scriptus, adduntur ei tres filii, et una filia, ut undenarius numerus compleatur, per quod demonstratur peccatum.

30. Nam et ipse numerus femina clauditur, a quo sexu initium peccati commissum est, per quod omnes morimur, scilicet ut voluptas carnis, quae spiritui resisteret, sequeretur. Unde et ipsa filia Lamech Noema, id est, voluptas interpretatur. Nam quod de Mathusalem secundum Septuaginta ultra diluvium numerantur anni, hoc significat ut, quoniam solus est Christus, cujus vita nullam sensit aetatem, in majoribus quoque illis non sensisse diluvium videretur.



CAPUT VII. De arca Noe et diluvio mundi.
[Col. 0229B]

1. Noe autem per omnia omnesque actus ejus Christum significat. Noe autem requies interpretatur, et Dominus dicit: Discite a me quia mitis sum et humilis corde, et invenietis requiem 286 animabus vestris (Matth. XI, 29). Solus justus invenitur Noe in illa gente, cui septem homines donantur propter justitiam suam.

[1Kb] 2. Solus Christus justus est atque perfectus, cui septem Ecclesiae propter septemplicem spiritum illuminantem in unam Ecclesiam condonantur. Noe per aquam et lignum liberatur; lignum quippe et aqua crucem designat et baptisma. Sicut enim ille [Col. 0229C] cum suis per lignum et aquam salvatur, sic familia Christi per baptismum et crucis passionem sanatur. Arcam instruxit Noe de lignis non putrescentibus, Ecclesia construitur a Christo ex hominibus in sempiternum victuris.

3. Arca enim ista Ecclesiam demonstrabat, quae natat in fluctibus mundi hujus. Quod autem eadem arca de lignis quadratis fieri jubetur, undique stabilem vitam sanctorum significat, ad omne opus bonum [Col. 0230A] paratam. Quocunque enim verteris, quadratum firmiter stat.

[1Kb] 4. Quod bitumine conglutinantur arcae ligna extrinsecus, et intrinsecus, ut in compage firmetur unitatis, significatur tolerantia charitatis, ne scandalis Ecclesiam tentantibus, sive ab his qui intus sunt, sive ab eis qui foris sunt, cedat fraterna junctura, et solvatur vinculum pacis; est enim bitumen ferventissimum et violentissimum gluten, significans dilectionis ardorem vi magnae fortitudinis ad tenendam societatem spiritualem omnia tolerantem.

[1Kb] 5. Quod arca trecentis cubitis longa est, ut sexies quinquaginta compleantur, sicut sex aetatibus omne hujus saeculi tempus extenditur, in quibus omnibus Christus nunquam destitit praedicari, in quinque per [Col. 0230B] prophetiam praenuntiatus, in sexta per Evangelium diffamatus, potest quidem et in his trecentis cubitis signum ligni passionis ostendi. Ipsius enim litterae T numerus crucis demonstrat signum, per quod socii Christi passionis effecti per baptismum longitudinem vitae aeternae percipimus.

287 6. Quod vero cubitis quinquaginta latitudo ejus expanditur, sicut dixit Apostolus: Cor nostrum dilatatum est (II Cor. VI, 11)? unde, nisi charitate spirituali? propter quod ipse iterum dicit: Charitas Dei diffusa est in cordibus nostris per Spiritum sanctum, qui datus est nobis (Rom. V, 5). Quinquagesimo enim die post resurrectionem suam Christus Spiritum sanctum misit, quo corda credentium dilatavit.

[Col. 0230C] 7. Quod autem ejus altitudo in triginta cubitos surgit, quem numerum decies habet in trecentis cubitis longitudo, quia Christus altitudo nostra, qui, triginta annorum gerens aetatem, doctrinam evangelicam consecravit, contestans legem non se venisse solvere, sed implere. Legis autem cor in decem praeceptis agnoscitur. Unde decies tricenis arcae longitudo perficitur, unde et ipse Noe ab Adam decimus computatur.

[Col. 0231A] [1Kb] 8. Quod sexies longa ad latitudinem suam, et decies ad altitudinem suam, humani corporis instar ostendit, in quo Christus apparuit. Corporis enim longitudo, a vertice usque ad vestigia, sexies tantum habet quam latitudo, quae est ab uno latere ad alterum latus; et decies tantum quantum altitudo, cujus altitudinis mensura est in latere a dorso ad ventrem.

[1Kb] 9. Velut si jacentem hominem metiaris supinum seu pronum, sexies tantum longus est a capite ad pedes, quam latus a dextera in sinistram, vel a sinistra in dexteram; et decies quam altus a terra. Unde facta est arca trecentorum cubitorum in longitudine, et quinquaginta in latitudine, et triginta in altitudine. Item quod eadem arca collecta ad unum [Col. 0231B] cubitum desuper consummatur, sic Ecclesia corpus Christi in unitate collecta sublimatur et perficitur.

[1Kb] 10. Unde dicitur in Evangelio: Qui mecum non congregat, spargit (Luc. XI, 23). Quod autem aditus fit ei a latere; nemo quippe intrat Ecclesiam, nisi per sacramentum remissionis peccatorum, quod de Christi latere aperto manavit. Quod inferiora arcae bicamerata et tricamerata construuntur, sic ex omnibus gentibus vel bipertitam multitudinem congregat Ecclesia propter circumcisionem et praeputium, 288 vel tripertitam propter tres filios Noe, quorum progenie repletus est orbis.

[1Kb] 11. Et ideo arcae inferiora dicta sunt, quia in hac terrena vita est diversitas gentium. In summo autem omnes in unum consummantur, et non est varietas, [Col. 0231C] quia omnia et in omnibus est Christus, tanquam nos in uno cubito desuper coelesti unitate consummans. Quod cuncta animalium genera includuntur in arca, significat quia ex omnibus gentibus et nationibus congregatio fit in Ecclesia.

[1Kb] 12. Quod etiam Petro demonstratus ille discus (Act. X) significat quod munda et immunda ibi sint animalia, sic in Ecclesia et sacramentis boni et mali versantur. Quod septena sunt munda, et bina immunda, non quia pauciores sunt mali quam boni, sed quia boni servant unitatem spiritus in vinculo pacis. Sanctum autem Spiritum divina Scriptura in septiformi operatione commendat, sapientiae et intellectus, consilii et fortitudinis, scientiae et pietatis, et timoris Dei.

[Col. 0231D] 13. Unde et ille numerus quinquaginta dierum ad adventum sancti Spiritus pertinens in septies septenis, qui fiunt quadraginta novem, uno addito, consummatur. Propter quod dictum est: Studentes servare unitatem spiritus in vinculo pacis. Mali autem in [Col. 0232A] binario numero ad schismata faciles, et quodammodo divisibiles ostenduntur (Ephes. IV, 3).

14. Quod ipse Noe cum suis octavus numeratur, quia in Christo spes nostrae resurrectionis apparuit, qui octava die, id est, post Sabbati septimum primo a mortuis resurrexit; qui dies a passione tertius, in numero autem dierum qui per omne tempus volvuntur et octavus et primus est.

[1Kb] 15. Quod post septem dies, ex quo ingressus est Noe in arcam, factum est diluvium, quia in spem futurae quietis, quae septimo die significata est, baptizamur. Quod praeter arcam omnis caro quam terra sustentabat diluvio consumpta est, quia praeter 289 Ecclesiae societatem, aqua baptismi, quamvis eadem sit, non solum non valet ad salutem, sed valet potius [Col. 0232B] ad perniciem.

[1Kb] 16. Quod quadraginta diebus et quadraginta noctibus pluit, quia omnis reatus peccatorum in decem praeceptis legis admittitur per universum orbem terrarum, qui quatuor partibus continetur. Decem quippe quater ducta quadraginta fiunt; sive ille reatus qui ad dies pertinet ex rerum prosperitate, sive qui ad noctes ex rerum adversitate contractus sit, sacramento baptismi coelestis abluitur.

[1Kb] 17. Quod Noe quingentorum erat annorum, cum ei locutus est Dominus, ut arcam sibi faceret, et sexcentos habebat annos, cum in eam est ingressus; unde intelligitur per centum annos arca fabricata; quid aliud hic videntur centum anni significare, nisi [Col. 0232C] aetates saeculi singulas? Unde ista sexta aetas, quae completis quingentis usque ad sexcentos significatur in manifestatione evangelica, Ecclesiam construit.

18. Et ideo qui sibi ad vitam consulit, sit velut quadratum lignum, paratus ad omne opus bonum, et intret in fabricam sanctam, quia et secundus mensis anni sexcentesimi, quo intrat Noe in arcam, eamdem senariam aetatem significat; duo enim menses sexagenario numero concluduntur.

19. A senario autem numero et sexaginta commemorantur, et sexcenta, et sex millia, et sexaginta millia, et sexcenta millia, et sexcenties, et quidquid deinceps in majoribus summis per eumdem articulum numeri in infinita incrementa consurgit.

[1Kb] 20. Et quod vicesimus et septimus dies mensis [Col. 0232D] commemoratur, ad ejusdem quadraturae significationem pertinet, quae jam in quadratis lignis exposita est; sed hic evidentius, quia nos ad omne opus bonum paratos, id est, quadratos, quodammodo trinitas perficit, in memoria, qua Deum recolimus, in [Col. 0233A] intelligentia, qua cognoscimus, in voluntate, qua diligimus.

[1Kb] 21. Tria enim ter, et hoc ter, fiunt viginti et septem, qui est 290 humeri ternarii quadratus. Quod septimo mense arca sedit, hoc est, requievit, ad illam septimam requiem significatio recurrit, qua perfecti requiescunt. Ibi quoque illius quadraturae numerus iteratur.

22. Nam vicesima et septima die mensis secundi commendatum est hoc sacramentum. Et rursum vicesima et septima die septimi mensis eadem commendatio confirmata est, cum arca requievit.

[1Kb] 23. Quod enim promittitur in spe, hoc exhibetur in re. Porro quia ipsa septima requies cum octava resurrectione conjungitur; neque enim corpore reddito [Col. 0233B] finitur requies, quae post hanc vitam excipit sanctos, sed potius totum hominem, non adhuc in spe, sed jam in re ipsa omni ex parte et spiritus et corporis perfecta, immortali salute renovatum, in aeternae vitae munus assumit.

24. Quia igitur septima requies cum octava resurrectione conjungitur, et hoc in sacramento regenerationis nostrae, id est, in baptismo altum profundumque mysterium est. Quod quindecim cubitis supercrevit aqua, excedens altitudinem montium. Octo itaque et septem quindecim faciunt. Sed octo significant resurrectionem, septem quietem.

[1Kb] 25. Hoc igitur sacramentum resurrectionis et quietis transcendit omnem sapientiam superborum, ita ut nulla gens possit indicare scientiae suae altitudine [Col. 0233C] resurrectionis quietem. Et quia septuaginta a septem, et octoginta ab octo denominantur, conjuncto utroque numero, centum quinquaginta diebus exaltata est aqua, eamdem commendans nobis atque confirmans altitudinem baptismi in sacrando novo homine ad tenendam quietis et resurrectionis fidem.

[1Kb] 26. Quod post dies quadraginta emissus corvus non est reversus, aut aquis utique interceptus, aut aliquo supernatante cadavere illectus, significat homines in immunditia cupiditatis teterrimos, et ob hoc ad ea quae foris sunt in hoc mundo nimis intentos, aut rebaptizari, aut ab his, quos praeter arcam, id est, praeter Ecclesiam baptismus occidit, seduci et teneri.

27. Quod columba emissa, non inventa requie, [Col. 0233D] reversa est, ostendit per Novum Testamentum requiem sanctis in hoc mundo 291 non esse promissam. Post quadraginta enim dies emissa est; qui numerus vitam quae in hoc mundo agitur significat. Denique post septem dies dimissa, propter illam [Col. 0234A] septenariam operationem spiritualem olivae fructuosum surculum retulit.

[1Kb] 28. Quo significaret nonnullos etiam extra Ecclesiam baptizatos, si eis pinguedo non defuerit charitatis, posteriori tempore, quasi vespere, in ore columbae, tanquam in osculo pacis, ad unitatis societatem posse perduci. Quod post alios septem dies dimissa non est reversa, significat finem saeculi, quando erit sanctorum requies, non adhuc in sacramento spei, quo in hoc tempore consociatur Ecclesia, quandiu bibitur quod de Christi latere manavit, sed jam in ipsa perfectione salutis aeternae, cum tradetur regnum Deo, et Patri, ut in illa perspicua contemplatione incommutabilis veritatis nullis ministeriis corporalibus egeamus.

[Col. 0234B] [1Kb] 29. Cur sexcentesimo primo anno vitae Noe, id est, peractis sexcentis annis aperitur arcae tectum? Finita quippe sexta aetate saeculi revelabitur absconditum sacramentum atque promissum.

[1Kb] 30. Cur vicesimo septimo die secundi mensis dicitur siccasse terram, tanquam finita esset baptizandi necessitas in numero dierum quinquagesimo et septimo? Ipse enim est dies secundi mensis vicesimus septimus, qui numerus ex illa conjunctione spiritus et corporis septies octonos habet, uno addito, propter unitatis vinculum.

31. Cur de arca conjuncti exeunt, qui disjuncti intraverunt? Sic enim dictum erat quod intraverunt in arcam Noe, et filii ejus, uxor ejus, et uxores filiorum ejus. Cur seorsum viri, seorsum feminae [Col. 0234C] commemoratae sunt? nisi quod in hoc tempore caro concupiscit adversus spiritum, et spiritus adversus carnem? Postmodum autem exeunt Noe et uxor ejus, et uxores filiorum ejus.

[1Kb] 32. Hoc est, commemorantur conjuncti masculi et feminae, quia in fine saeculi, atque in resurrectione justorum, omnimoda et perfecta pace spiritui corpus adhaerebit, nulla mortalitatis indigentia, 292 vel concupiscentia resistente. Cur animalia, quamvis munda et immunda in arca fuerint, tamen post egressum de arca non offeruntur Deo in sacrificio, nisi munda?

33. Quid deinde velit sibi, Deo loquente ad Noe, et tanquam rursus ab exordio? Quia multis modis [Col. 0234D] eam significare oportebat figuram Ecclesiae, commendante quod progenies ejus benedicitur ad implendam terram. Quod dantur eis in escam cuncta animalia, sicut in illo disco Petro dicitur: Macta et manduca (Act. X).

[Col. 0235A] [1Kb] 34. Quod ejecto sanguine jubentur manducare, ne vita pristina, quasi suffocata in conscientia teneatur, sed habeat tanquam effusionem per confessionem. Quod vero testamentum Deus posuit inter se et homines, atque omnem animam vivam, ne perdat eam diluvio, arcum, qui appareret in nubibus, qui nunquam nisi de sole resplendet. Illi enim non percunt diluvio, qui in prophetis et in omnibus divinis Scripturis, tanquam in Dei nubibus, agnoscunt Christi gloriam, et non quaerunt suam.



CAPUT VIII. De Noe et benedictionibus ejus, maximo minimoque collatis filiis.

[1Kb] 1. Jam vero illud quod post diluvium de vinea quam plantavit, inebriatus est Noe, et nudatus in [Col. 0235B] domo sua, cui non appareat Christi esse figuram? qui inebriatus est, dum passus est; nudatus est, dum crucifixus est; in domo sua, id est, in gente sua, et in domesticis sanguinis sui, utique Judaeis.

[1Kb] 2. Tunc enim nudata est infirmitas carnis ejus, Judaeis scandalum, gentibus autem stultitia, ipsis autem vocatis Judaeis, et gentibus tanquam Sem et Japheth, Dei virtus, et Dei sapientia, quia 293 quod stultum est Dei, sapientius est quam homines, et quod infirmum est Dei, fortius est quam homines (I Cor. I, 15).

3. Proinde in duobus filiis, maximo et minimo, duo populi figurantur, scilicet circumcisio et praeputium, unam vestem fidei a tergo portantes, sacramentum scilicet jam praeteritae dominicae passionis, neque nuditatem patris intuentur, quia in Christi necem [Col. 0235C] non consentiunt, et tamen honorant velamento, tanquam scientes unde sint nati.

[1Kb] 4. Quam nuditatem, id est, passionem Christi, videns Cham derisit, et Judaei Christi mortem videntes subsannaverunt. Sem vero et Japheth, tanquam duo populi ex circumcisione et praeputio credentes, cognita nuditate patris, qua significabatur passio Salvatoris, sumentes vestimentum posuerunt super dorsa sua, et intuentes aversi operuerunt nuditatem patris, nec viderunt quod verendo texerunt.

5. Quodam enim modo passionem Christi tegimus, id est, sacramento honoramus, ejusque mysterii rationem videntes, Judaeorum detractionem operimus. Vestimentum enim significat sacramentum, [Col. 0235D] dorsa memoriam praeteritorum, quia passionem Christi transactam celebrat Ecclesia, non adhuc prospectat futuram.

[1Kb] 6. Medius autem frater Cham, id est, populus [Col. 0236A] impius Judaeorum (ideo medius, quia nec primatum apostolorum tenuit, nec ultimus in gentibus credidit) vidit nuditatem patris, quia consensit in necem Domini Salvatoris. Post haec nuntiavit foras fratribus. Per eum quippe manifestatum est, et quodammodo publicatum, quod erat in prophetia secretum. Ideoque fit servus fratrum suorum.

[1Kb] 7. Quid est enim hodie aliud gens ipsa, nisi quaedam scriniaria Christianorum, bajulans legem et prophetas ad testimonium assertionis Ecclesiae, ut nos honoremus per sacramentum, quod nuntiat illa per litteram? Post haec benedicuntur duo illi qui nuditatem patris honoraverunt. Benedictus, inquit, Dominus Deus Sem, quanquam ipsis etiam gentibus sit Dominus Deus Israel.

[Col. 0236B] 294 8. Et unde hoc factum est, nisi ex benedictione Japheth? in populo enim gentium, totum orbem terrarum occupavit Ecclesia. Hoc praenuntiabatur, cum diceretur: Dilatet Deus Japheth, et habitet in tabernaculis Sem.

9. Ecce quomodo dilatat Deus Japheth, et habitat in tabernaculis Sem, ut Paulus dicit: Non estis peregrini et hospites, sed estis cives sanctorum et domestici Dei, aedificati super fundamentum apostolorum et prophetarum (Ephes. II, 19). Benedictus, inquit, Deus Sem; sit Chanaan puer illius. Dilatet Deus Japheth, et habitet in tabernaculis Sem. Hic Sem major natu ipse est, ex quo patriarchae, prophetae, et apostoli generati sunt.

10. Japheth autem gentium est pater, quia etiam [Col. 0236C] latitudo interpretatur. Cum ingenti enim multitudine dilatatus est populus ex gentibus, qui cum prophetis et apostolis erat habitaturus. Siquidem et vidimus, juxta Noe patris propheticam benedictionem, in tabernaculo Sem transisse habitationem Japheth, hoc est, in domo legis et prophetarum Ecclesiam potius justificari, minorem quidem tempore, sed gratiae lege majorem.

[1Kb] 11. Cham porro, qui interpretatur calidus, medius filius, tanquam ab utroque discretus, nec in primitiis Israelitarum, nec in plenitudine gentium permanens, significat non solum Judaeorum, sed etiam haereticorum genus calidum, non spiritu sapientiae, sed impatientiae, quo solent haereticorum fervere praecordia, et pacem perturbare sanctorum.

[Col. 0236D] 12. Sed et omnes qui Christiano vocabulo gloriantur, et perdite vivunt, ipsius figuram gestare videntur. Passionem quippe Christi, quae illius hominis nuditate significata est, et annuntiant bene [Col. 0237A] profitendo, et male agendo exhonorant. De talibus enim scriptum est: A fructibus eorum cognoscetis eos (Matth. VII, 16). Ideo et Cham in filio suo maledictus est, tanquam in fructu suo, id est, in opere suo, unde convenienter et ipse filius ejus Chanaan interpretatur motus eorum. Quod quid aliud est, quam opus eorum?

13. Item quod, Cham peccante, posteritas ejus damnatur, significat quod reprobi hic quidem delinquunt, sed in posterum, 295 id est, in futurum, sententiam damnationis excipiunt. Sicut et plebs Judaea, quae Dominum crucifixit, etiam in filiis poenam damnationis suae transmisit. Dixerunt enim: Sanguis ejus super nos et super filios nostros (Matth. XXVII, 25).

[Col. 0237B] [1Kb] 14. Benedictis igitur duobus filiis Noe, atque uno eorum medio maledicto, deinceps generationes eorum texuntur, ex quibus septuaginta duae gentes sunt ortae, id est, quindecim de Japheth, triginta de Cham, viginti septem de Sem.



CAPUT IX. De Nemrod gigante et confusione linguarum.

[1Kb] 1. Primus post diluvium inter homines Nemrod filius Chus nova imperii cupiditate tyrannidem arripuit, regnavitque in Babylonia, quae ab eo, quod ibi confusae sunt linguae, Babel appellata est, quod interpretatur confusio. Cujus aedificandae turris idem Nemrod exstitit auctor; qui pro eo quod ultra naturam suam coeli alta penetrare contendit, non incongrue diabolo comparatur, qui, cogitatione cordis sui [Col. 0237C] intumescens, super sidera exaltare se voluit, id est, super omnem potestatem angelorum, Deo se coaequare disponens, dum dicit: Ascendam super altitudinem nubium, et ero similis Altissimo.

[1Kb] 2. Quod autem dicitur venator, quid significatur hoc nomine, nisi terrigenarum animarum deceptor, et capiens homines ad mortem? Turris ejus superbia hujus mundi est, vel impia dogmata haereticorum, qui postquam moti sunt ab Oriente, id est, a vero lumine recesserunt, et venerunt in campum Sennaar, qui interpretatur excussio dentium, statim adversus Deum impietatis suae aedificant turrim, ac dogmata superbiae nefario ausu confingunt, volentes curiositate non licita ipsius coeli alta penetrare.

[Col. 0237D] 3. Sed sicut illi per superbiam ab una lingua in multas divisi sunt, ita et haeretici, ab unitate fidei confusione segregati, inter se, 296 diversitate erroris, quasi per dissonantiam linguae, invicem secernuntur; [Col. 0238A] et quos armat adversus Deum elatae conspirationis perniciosa consensio, rursus, intercedente dogmatum discordia, dividit oborta repente confusio.

[1Kb] 4. Quos quidem ipsa Trinitas damnat, in quam offendunt, ipsa eos dispergit, dum dicit: Venite, descendamus, et confundamus linguas eorum; in varietate utique erroris, sive schismatum. Eo autem tempore, quando linguarum facta est varietas, in sola domo Heber, quae antea fuit, lingua remansit. Nunc quoque in sola Ecclesia, quae est domus Christi, unitam esse confessionis et fidei pacem, divisis omnibus reprobis, agnoscimus.



CAPUT X. De egressu Abrahae a Chaldaeis.

[Col. 0238B] [1Kb] 1. Restat deinde de actibus Abrahae, vel de his quae illi repromiserat Dominus, exponendum. Locutus est enim ei Dominus: Egredere de terra tua, et de cognatione tua, et de domo patris tui. Quis autem alius exiit in Abraham de terra, et de cognatione sua, ut apud exteros locupletaretur, et esset in gentem magnam, nisi Christus, qui, relicta terra, et cognatione Judaeorum, praepollet nunc, ut videmus, in gentibus?

[1Kb] 2. Sed et nobis ad exemplum Christi exeundum de terra nostra est, id est, de facultatibus hujus mundi, opibusque terrenis, et de cognatione nostra, id est, de conversatione, et moribus, vitiisque prioribus, quae, nobis a nostra nativitate cohaerentia, [Col. 0238C] velut affinitate quadam et consanguinitate conjuncta sunt; et de domo patris nostri, id est, de omni memoria mundi, ut ei renuntiantes possimus in populo Dei dilatari, et in terram promissionis coelestis, cum tempus advenerit, introduci.

297 [1Kb] 3. Duae autem promissiones Abrahae dantur: una, per quam terram Chanaan possessurum semen ejus promittitur, dum dicit Deus: Vade in terram quam demonstrabo tibi, faciamque te in gentem magnam. Alia vero longe praestantior est, non de carnali, sed de spirituali semine, per quod pater est non unius gentis Israeliticae, sed omnium gentium quae fidei ejus vestigia consequuntur, quod promitti coepit his verbis: Et benedicentur in te universae cognationes terrae.

[Col. 0238D] [1Kb] 4. Egressus autem Abraham de Carra venit ad Sichem, acceptoque secundo oraculo de promissione terrae ipsius, aedificavit altare. Et profectus inde habitavit in eremo, atque inde, famis inopia expulsus, [Col. 0239A] descendit in Aegyptum, ubi uxorem suam dixit esse sororem. Nec mentibus, quia propinqua erat sanguine.

[1Kb] 5. Quam tamen Pharao rex Aegypti volens accipere, gravissimis territus monstris, multisque propter eam malis afflictus, ubi esse ejus divinitus uxorem didicit, confestim illaesum cum honore restituit. Hoc itaque, cum de Abimelech dicere coeperimus, exponemus.



CAPUT XI. De victoria Abrahae et Melchisedech.

[1Kb] 1. Reverso igitur Abraham ex Aegypto, unde venerat, tunc Lot fratris filius ab illo in terram Sodomorum salva charitate secessit, vitans discordiam, [Col. 0239B] quia divites facti erant, et pastores eorum invicem rixabantur. Permansit autem Abraham in terra Chanaan, habitavitque juxta quercum Mambre.

298 [1Kb] 2. Deinde a quinque regibus, qui Sodomis irruerant, captum Lot liberat, habens secum in praelio trecentos decem et octo vernulas. Sed quid haec victoria Abrahae de quinque regibus indicabat, quos ille fidei pater mysterio superavit, nisi quod fides nostra, si confirmata sit in spiritu principali, totidem corporis nostri sensus verbo Dei subigat [Forte, subigit]? Nam sicut ille de proximo in regibus victor, ita et fides nostra per animam victrix de exteriore homine triumphat.

[1Kb] 3. Quod vero ille non multitudine, nec virtute legionum, sed tantum trecentis decem et octo comitantibus, [Col. 0239C] adversarios principes debellavit, jam tunc in sacramento crucis, cujus figura per Tau litteram Graecam numero trecentorum exprimitur, imaginabatur, quod nos Christi passio liberaret a dominatu quinque carnalium sensuum, qui nos antea variis vitiis captivantes exsuperaverant.

4. Revertenti igitur a caede hostium Abraham occurrit ei mox Melchisedech, rex Salem sacerdos Dei, inenarrabili parente progenitus; benedixitque Abraham, offerens panem et vinum in sacrificium Deo. Hunc Melchisedech apostolus Paulus sine patre et sine matre commemorans, figuraliter refert ad Christum (Hebr. VII). Ipse est enim solus de patre sine [Col. 0240A] matre genitus per divinitatem, ipse de matre sine patre per humanitatem.

5. Ipse quoque sacerdos aeternus, ad quem dicitur: Tu es sacerdos in aeternum secundum ordinem Melchisedech (Psalm. CIX). Utique propter mysterium sacramenti, quod Christianis celebrare praecepit, ut non secundum Aaron pecudum victimas, sed oblationem panis et vini, id est, corporis et sanguinis ejus sacramentum, in sacrificium offeramus.

[1Kb] 6. Quod vero patriarcha magnus decimas omnis substantiae suae Melchisedech sacerdoti post benedictionem dedit, sciens spiritualiter melius sacerdotium futurum in populo gentium quam Leviticum, quod de ipso in Israel erat nasciturum, futurumque, ut sacerdotium Ecclesiae habens praeputium benediceret [Col. 0240B] in Abraham 299 circumciso sacerdotium Synagogae. Qui enim benedicit, major est quam qui benedicitur.

[1Kb] 7. Unde et sacerdotes ex semine Abrahae nati fratres suos benedicebant, id est, populum Israel, quibus illi decimas dabant secundum mandatum, vere ut majoribus et eminentioribus suis. Nomen autem ipsum Melchisedech rex pacis, vel rex justitiae interpretatur, quod bene refertur ad Christum.

8. Ipse est enim rex pacis, quia per ipsum reconciliamur Deo. Ipse est rex justitiae, quia ipse veniet, ut discernat sanctos ab impiis. Idem quoque unus sacerdos, et rex, quia ad redemptionem omnium hostiam Deo Patri se ipsum obtulit, et ut verus rex in praesenti saeculo populum suum regit, et in futuro judicabit.



CAPUT XII. De sacrificio Abrahae et promissione Dei.
[Col. 0240C]

1. Post hanc victoriam factum est verbum Domini ad Abraham in visu, dum esset de posteritate sollicitus, et sibi videret non nasci filium, et tamen semini suo factam promissionem teneret, statim fit illi in figura duplex promissio seminis ejus, id est, in similitudinem arenae maris, vel in multitudinem stellarum coeli futura.

[1Kb] 2. Ejiciens ergo Abraham Deus foras, ostendit illi stellas coeli, dicens: Sic faciam semen tuum, id est, christianam gentem, cujus tu pater in fide subsistis, sic faciam lumine resurrectionis coruscare. Deinde [Col. 0241A] monstravit illi arenam maris, et dixit: Sic erit in multitudine semen tuum, hoc est, erit quidem copiosa gens Judaeorum, sed sterilis et infecunda manebit, sicut arena.

3. Post haec cum repromitteret ei Deus quod esset possessor repromissionis terrae futurus, signum petiit, per quod agnosceret, 300 non quasi dubitans an fieret, sed quomodo futurum esset exquirens.

4. Cui Dominus hanc similitudinem proposuit: Sume, inquit, mihi vaccam triennem, et capram trimam, et arietem annorum trium, turturem quoque et columbam. Tollens ergo Abraham universa haec, divisit ea per medium, et utrasque partes contra se altrinsecus posuit, aves autem non divisit.

5. Descenderuntque volucres super cadavera, et [Col. 0241B] abigebat eas Abraham. Cumque occubuisset sol, pavor irruit super Abraham, et horror magnus, et tenebrosus invasit eum; apparuitque clibanus fumans, et ignis transiens inter media illa quae divisa erant. Dictumque est ei: Cognoscendo scies quia peregrinum erit semen tuum in terra non sua, et serviet, et affligetur, etc. Iste est itaque modus promissi seminis Abrahae, et ista est figura.

[1Kb] 6. Per vaccam enim significata est plebs posita sub jugo legis. Per capram eadem plebs peccatrix futura. Per arietem eadem plebs regnatura. Animalia ideo trima dicuntur, quia per articulos temporum ab Adam usque ad Noe, et inde usque ad Abraham, ac inde usque ad David, tanquam tertiam aetatem gerens ille populus adolevit.

[Col. 0241C] 7. Per turturem et columbam spirituales in eo populo figurati sunt, individui filii promissionis, et haeredes regni futuri, quorum aetas temporalis ideo tacetur, quia aeterna meditantes transgressi sunt desideria temporalia. Sed quid est quod animalia illa tria dividuntur adversus se invicem partibus constitutis, nisi quod carnales et in populo veteri, et nunc inter se dividuntur?

8. Porro aves idcirco non dividuntur, quia spirituales individui sunt. Schisma non cogitant, non seducuntur ab haereticis, sed pax est semper in ipsis. Sive a turbis se removeant, ut turtur, sive inter illas conversentur, sicut columba: utraque tamen avis est simplex et innoxia. Volucres autem descendentes super corpora, quae divisa erant, spiritus immundi [Col. 0241D] significantur, pastum quemdam suum de carnalium divisione quaerentes.

[1Kb] 9. Quod autem illis considens abigebat illas Abraham, significat 301 multos carnales merito sanctorum in fine mundi ab angustiis liberandos. Quod autem circa solis occasum pavor irruit in Abraham, et horror magnus, et tenebrosus, significabat circa hujus saeculi finem magnam perturbationem ab Antichristo in sanctis futuram. De qua dicit Dominus in [Col. 0242A] Evangelio: Erit enim tunc tribulatio, magna, qualis non fuit ab initio (Matth. XXIV, 21).

10. Quod vero adjungitur: Cum occubuisset sol, facta est caligo tenebrosa, et apparuit clibanus fumans, et lampas ignis transiens inter media illa, quae divisa erant, significat post finem saeculi futurum diem judicii, quo per ignem segregabuntur sanctorum populi et iniquorum. Quod vero dictum est ad Abraham: Sciendo scies quia peregrinum erit semen tuum in terra non propria, et in servitutem redigent, et affligent eos quadringentis annis, hoc de populo Israel, qui erat in Aegypto serviturus, apertissime prophetatum est.

11. Non quod sub Aegyptiis quadringentis annis servierunt, sed quoniam iste numerus in eadem [Col. 0242B] afflictione completus est, qui computatur ab illo tempore quo ista Abrahae promittuntur.



CAPUT XIII. De Agar et circumcisione Abrahae

[1Kb] 1. Jam tunc propter peregrinationem futuram, ne commisceretur semen ejus inter gentes, datur ei circumcisio in signum his verbis: Circumcidetur in vobis omne masculum. Infans octo dierum circumcidetur in vobis, tam vernaculus quam emptitius. Masculus autem, cujus praeputii caro circumcisa non fuerit, delebitur anima illa de populo suo, quia pactum meum irritum fecit.

[1Kb] 2. Sed et Sarai non vocabitur Sarai, sed Sara, et dabo tibi ex ea filium, et benedicam illum, et erit in nationes, et reges gentium ex eo erunt. Hic jam [Col. 0242C] declaratur promissio de vocatione gentium in Isaac filio promissionis, quo significatur gratia, non natura, quia de sene patre et sterili matre.

302 3. Et quia hoc non per generationem, quae est in Ismaele, sed per regenerationem futurum erat, ideo imperata est circumcisio, quod de Sara promittitur filius in typo Ecclesiae, non quando Ismael, qui typum gerit Judaeorum. Quid enim aliud circumcisio significat, nisi renovatam naturam per baptismum post expoliationem veteris hominis? Et quid est octavus dies, nisi Christus, qui hebdomada completa, hoc est, post Sabbatum resurrexit?

4. Quod vero non solum filios, sed et servos, et vernaculos, et emptitios, circumcidi praecepit, ad omnes gratiam redemptionis pertinere testatur. [Col. 0242D] Parentum mutantur nomina, ut omnia resonent novitatem. Nam Abram, quod antea vocabatur, interpretatur pater excelsus. Abraham autem pater multarum gentium, quo nomine praenuntiabatur quod multae gentes fidei ejus vestigia sequerentur.

[1Kb] 5. Illud autem quid sit, quod dictum est: Masculus qui non circumcidetur octava die, peribit anima illa de populo suo, quia pactum meum irritum fecit? Cur enim pereat anima parvuli incircumcisi, dum ipsa [Col. 0243A] pactum Dei irritum non fecit, sed qui eum circumcidere neglexerunt? nisi ut significaret quod parvuli non secundum opus, sed secundum originem in primo homine pactum Dei dissipaverunt, in quo omnes peccaverunt.

6. Nascitur enim omnis non proprie, sed originaliter peccator (Vide var. lect.). Quem nisi regeneratio liberet, peribit anima ejus de populo suo, quia pactum Dei irritum fecit, quando in Adam originaliter etiam ipse peccavit.



CAPUT XIV. De tribus viris qui venerunt ad ilicem Mambre.

1. Deinde apparuit Dominus Abrahae in convalle Mambre sedenti in ostio tabernaculi sui; cumque levasset oculos, apparuerunt ei tres viri stantes juxta [Col. 0243B] eum. Quos cum vidisset, adoravit, et ait: Domine, si inveni gratiam in oculis tuis, laventur pedes vestri, et requiescite sub arbore.

2. Et abiit Abraham ad Saram, et jussit eam ex tribus satis facere subcinericios panes, quos apposuit illis cum vitulo, quem 303 paraverat, similiter et lac et butyrum. Ipse vero stabat juxta eos sub arbore. Cumque comedissent, dixerunt ad eum: Ubi est Sara uxor tua? At ille: Ecce, inquit, in tabernaculo est; cui dixit: Revertens veniam ad te tempore isto, et habebit filium Sara uxor tua.

3. Quo audito, Sara risit. Notandum quippe quod Abraham triplicem habeat figuram in semetipso. Primam Salvatoris, quando, relicta cognatione sua, venit in hunc mundum; alteram Patris, quando [Col. 0243C] immolavit unicum filium; tertiam vero, quae in hoc loco est, figuram gestavit sanctorum qui adventum Christi cum gaudio susceperunt.

4. Tabernaculum autem illud Abrahae typum terrenae Jerusalem habuit, ubi primo tempore prophetae et apostoli habitaverunt; ubi et primum Dominus adveniens a credentibus exceptus, ab incredulis est in ligno suspensus.

5. In tribus autem viris qui venerunt ad illum, Domini Jesu Christi praenuntiabatur adventus, cum quo duo angeli comitabantur, quos plerique Moysen et Eliam accipiunt, unum priscae legis latorem, qui per eamdem legem adventum Domini indicavit; alium, qui in fine mundi venturus est, denuntiaturus secundum Christi adventum, atque ejus Evangelium [Col. 0243D] Judaeis praedicaturus; unde et in monte Dominus cum fuisset transfiguratus, hi duo, Moyses et Elias, cum eo ab apostolis visi sunt (Matth. XVII).

6. Quod vero Abraham tres videns, unum adoravit, Dominum scilicet Salvatorem ostendens, cujus etiam adventum est praestolatus, juxta quod etiam Dominus in Evangelio ait: Abraham quaesivit diem meum videre, vidit, et gavisus est (Joan. VIII, 56). Tunc enim futuri aspexit mysterium sacramenti.

[Col. 0244A] 7. Unde et pedes eorum lavit, ut in extremo mundi lavacri vivificationem demonstraret futuram. Pedes enim novissima significant. Siquidem et convivium praeparat, vitulum scilicet saginatum. Iste autem vitulus tener saginatus Domini Jesu Christi est corpus. Hic est vitulus Domini, qui propter salutem credentium ad arborem crucis est immolatus. Hic est vitulus dominici corporis, qui in Evangelio pro peccatore occiditur filio (Luc. XV).

8. Sed et butyrum et lac cum carne vituli apposuit. Lac quippe priscae legis habuisse figuram Apostolus nos admonet, dicens: Lac vobis potum dedi, non escam; nondum enim poteratis, sed 304 nec adhuc quidem potestis (I Cor. III). Tradiderat enim illis legis mandatum, quasi lac de uberibus duarum [Col. 0244B] tabularum expressum, hoc est, Testamentum fidei.

9. Necdum enim poterant propter infantiam sensus sui Evangelicae doctrinae solidam et robustam escam accipere. Butyrum autem uberrimum et pinguissimum Evangeliorum est testimonium, quod veluti oleum fidelibus in signum datur. Sed proinde vitulum cum lacte, et butyrum Abraham edendum apposuit, quia nec corpus Domini, quod est vitulus, sine lacte legis, nec lac legis sine butyro, hoc est, sine Evangelii testimonio esse potest.

10. Tria autem sata, unde Sara panes subcinericios fecit, trium filiorum Noe imaginem indicaverunt, ex quibus omne genus humanum natum est, qui, divinae Trinitati credentes, ex aqua baptismatis per Ecclesiam, cujus imago Sara erat, conspergendi [Col. 0244C] essent, et in uno pane Christi corporis redigendi.

[1Kb] 11. Haec sunt illa tria sata quae mulier in Evangelio cognoscitur fermentasse (Matth. XIII; Luc. XIII). Azymi autem panes, eo quod sine fermento malitiae, et sine angore nequitiae, sine fervore perversae doctrinae oportebat esse credentium unitatem. Subcinericii autem ideo, ut per poenitentiam praeteritorum delictorum Spiritus sancti vapore decocti, velut esca beneplacita Deo, acceptabiles efficiantur.

12. Sub arbore autem eos sedisse, passionis dominicae erat signum, cujus ipsi sunt praedicatores. Quod autem promittit Deus Sarae sterili filium, dicens: Circa hoc tempus veniam, non de temporibus significat, sed de qualitate adventus sui, quando per filium repromissum fidelis erat populus nasciturus. [Col. 0244D] Ista est enim Sara sterilis, cui per Prophetam Dominus dicit: Laetare, sterilis, quae non paris: erumpe et clama, quae non parturis, quoniam plures filii desertae magis quam ejus quae habet virum.

[1Kb] 13. Risus autem Sarae non est dubitatio, sed prophetia. Qui risus duplicem habet significantiam. Sive quod risus esset futurus 305 incredulis Christus, sive quod omnes inimicos in judicio suo esset risurus. Unde et ipse qui natus est de Sara, [Col. 0245A] risus nomen accepit. Isaac enim ex Hebraea lingua in Latinum sermonem risus interpretatur.

14. Deinde rursum idem Isaac promittitur filius futurus in gentem magnam: Et benedicentur in eo omnes gentes terrae. Quibus verbis duo historialiter illi promissa sunt, gens Judaeorum secundum carnem, et omnes gentes secundum fidem.



CAPUT XV. De Sodomis, et Lot, et filiabus ejus.

1. Post hanc promissionem vertitur in cinerem Sodoma, liberato Lot cum filiabus suis. Sed quid significat quod a quinquaginta justis usque in decem, si invenirentur in Sodomis, dixit Dominus urbem esse salvandam? Numerum quippe quinquagenarium propter poenitentiae posuit signum, si forte converterentur [Col. 0245B] et salvarentur.

2. Quinquagenarius enim numerus semper ad poenitentiam refertur. Unde et David in eodem numero psalmum scripsit poenitentiae. Proinde quando aspicit Deus delinquentium vitam nequaquam velle reverti ad poenitentiam, quam quinquagenarius numerus praefigurat, confestim ardorem immoderatae luxuriae compescit igne gehennae.

[1Kb] 3. Usque ad decem autem justos non perire Sodomam dixit, quasi in quolibet per decem praeceptorum custodiam Christi nomen inveniatur, iste non perit. Denarii enim numeri figura crucem Christi demonstrat. Nam et quod quinque civitates sunt, quae imbribus igneis conflagratae sunt, illud (nisi fallor) significat quod omnes qui quinque sensus corporis [Col. 0245C] sui tractaverunt libidinose, in illo futuro incendio concremandi sunt.

4. Ipse autem Lot frater Abraham justus et hospitalis in Sodomis, qui ex illo incendio, quod erat similitudo futuri judicii, 306 meruit salvus evadere, typum gerebat corporis: Christi, quod in omnibus sanctis, et nunc inter iniquos atque impios gemit, quorum factis non consentit, et a quorum permistione in saeculi fine liberabitur, illis damnatis supplicio ignis aeterni.

5. Uxor autem ejus eorum, scilicet, genus figuravit, qui, per gratiam Dei vocati, retro respiciunt, et ad ea quae reliquerant redire contendunt. De quibus Dominus: Nemo, inquit, ponens manum suam super aratrum, et respiciens retro, aptus est regno Dei. Unde [Col. 0245D] et illi prohibetur retro respicere, ut per id ostenderet, non esse redeundum ad veterem vitam, qui per gratiam [Col. 0246A] regenerati ultimum cupiunt evadere judicium.

[1Kb] 6. Quod vero eadem respiciens remansit, et in salem conversa est, exemplum praestat ad condimentum fidelium, unde alii saliantur. Nam et ipsum non tacuit Christus dicens: Mementote uxoris Lot, scilicet, ut nos tanquam sale condiret, ut non tanquam fatui negligeremus, sed prudentes caveremus. Hoc enim et illa admonuit, cum in statuam salis conversa est. Illud vero notandum est, quod Lot, ardentem Sodomam fugiens, Segor venit, et nequaquam ad montana conscendit.

7. Ardentem quippe Sodomam fugere est illicita carnis incendia, vel mundi desideria declinare. Altitudo vero montium speculatio est perfectorum; sed quia multi sunt justi, qui mundi quidem illecebras [Col. 0246B] fugiunt, sed tamen in actione positi, contemplationis apicem subire nequeunt, hoc est, quod exiit quidem Lot de Sodomis, sed tamen ad montana non pervenit, quia licet jam damnabilis vita relinquitur, sed adhuc celsitudo speculationis subtiliter non tenetur.

8. Inde idem Lot ad angelum dicit: Est civitas haec juxta, ad quam possum fugere, parva, et salvabor in ea. Numquid non modica est, et vivet anima mea in ea? Juxta igitur dicitur, et tamen ad salutem tuta esse perhibetur, quia actualis vita nec a mundi curis ex toto discreta est, nec tamen a gaudio aeternae salutis aliena.

[1Kb] 9. In ipso autem actu Lot, quando filiae concubuerunt cum eo, 307 non illud, quod cum a Sodomis [Col. 0246C] liberatus est, sed aliud figuratum est. Tunc enim ipse Lot futurae legis videbatur gestare personam, quam quidam ex illa procreati, et sub lege positi, male intelligendo, quodammodo se inebriant, eaque non legitime utendo, infidelitatis opera pariunt. Bona est enim lex, inquit Apostolus, si quis ea legitime utatur (I Tim. I, 8).



CAPUT XVI. De Abimelech et Sara.

[1Kb] 1. Sequitur dehinc historia de Abimelech, quando Abraham tacuit Saram uxorem suam esse, et dixit sororem, ne, se occiso, ab alienigenis captiva possideretur; certus de Deo, quod eam violari non permitteret, sicut nec primum a Pharaone. Unde et Abimelech, somno commonitus, non commaculavit [Col. 0246D] eam concubitu, sed intactam restituit marito.

[1Kb] 2. Verumtamen quis tunc in illo figurabatur viro, [Col. 0247A] scire volo; et cujus sit uxor quae in hac peregrinatione atque inter alienigenas pollui macularique non sinitur, ut sit viro suo sine macula et ruga? In gloriam quippe Christi recte vivit Ecclesia, ut pulchritudo ejus honor sit viro ejus, sicut Abraham propter Sarae pulchritudinem inter alienigenas honorabatur.

[1Kb] 3. Eique ipsi, cui dicitur in Canticis canticorum: O pulchra inter mulieres (Cant. I, 7), ipsius pulchritudinis merito reges offerunt munera, sicut Sarae obtulit rex Abimelech, plus in ea mirans formae decus, quod amare potuit, et violare non potuit. Est enim et sancta Ecclesia Domino nostro Jesu Christo in occulto uxor. Occulte quippe, 308 atque intus in abscondito secreto spirituali anima humana inhaeret [Col. 0247B] verbo Dei, ut sint duo in carne una, quod magni conjugii sacramentum in Christo et in Ecclesia commendat Apostolus (Ephes. V).

[1Kb] 4. Proinde regnum terrenum saeculi hujus (cujus figuram gerebant reges, qui Saram polluere non sunt permissi) non est expertum, nec invenit ecclesiam conjugem Christi, nisi cum violare tentavit. Divino enim testimonio per fidem martyrum cessit, correptamque etiam in posterioribus regibus honoravit munere, quam corruptioni suae subdere in prioribus non valuit.

[1Kb] 5. Nam quod tunc in eodem rege prius ac posterius figuratum est, hoc in isto regno prioribus et posterioribus regibus adimpletur. Cum autem dicitur de patre esse soror Christi Ecclesia, non de matre, [Col. 0247C] non terrenae generationis, quae evacuabitur, sed gratiae coelestis, quae in aeternum manebit, cognatio commendatur. Secundum quam gratiam genus mortale non erimus, accepta potestate, ut filii Dei vocemur, et simus. Neque enim gratiam hanc de Synagoga matre Christi secundum carnem, sed de Deo patre percepimus.

[1Kb] 6. Hanc vero cognationem terrenam vocans in aliam vitam, ubi nemo moritur, negare nos Christus docuit, non fateri, cum discipulis ait: Ne vobis dicatis patrem in terra, unus est enim pater vester, qui in coelis est (Matth. XXIII, 9). Quod autem Ecclesia cujus uxor sit occultatur alienigenis, cujus autem soror non tacetur, haec interim causa facile non occurrit, quia occultum est et difficile ad intelligendum, [Col. 0247D] quomodo anima humana verbo Dei copuletur, sive misceatur, sive quid melius et aptius dici potest, cum sit illud Deus, ista creatura; secundum hoc enim sponsus et sponsa, vel vir et uxor, Christus et Ecclesia dicuntur.

[1Kb] 7. Qua vero cognatione sint fratres Christus et omnes sancti, gratia divina, non consanguinitate terrena, hoc est, de patre, non de matre, et effabilius [Col. 0248A] dicitur, et capacius auditur. Nam inter se 309 omnes sancti per eamdem gratiam fratres sunt, sponsus autem in eorum societate nullus illorum est.



CAPUT XVII. De Isaac et Agar.

[1Kb] 1. Centenarius itaque Abraham genuit ex Sara uxore sua filium, quem vocavit Isaac. Hunc cum vidisset mater ejus ludentem cum Ismael, dixit ad Abraham: Ejice ancillam et filium ejus, non enim haeres erit filius ancillae cum filio meo Isaac. Nunc igitur quaerendum est cur antea Sara voluit maritum de ancilla suscipere filium, aut cur nunc cum matre jubet expelli domo, quod fecit non zelo accensa, sed mysterio prophetiae compulsa. Agar quippe, secundum [Col. 0248B] quod ait Apostolus, in servitute genuit carnalem populum.

2. Sara vero libera populum genuit qui non est secundum carnem, sed in libertatem vocatus est, qua libertate liberavit eum Christus. Hoc igitur mysterio figurabatur priorem populum in servitute peccatorum generatum, in domo Sarae, id est, in Ecclesia non manere in aeternum, neque esse haeredem vel consortem cultoribus Christi, nec cum filio nobili, id est, fideli populo, regnum coelestis gloriae possessurum.

3. Cum igitur ejiceret Abraham Agar de domo, accepit panes et utrem aquae, et dedit Agar, et imposuit super humeros ejus infantem, et dimisit eam. Exiens autem Agar, errabat in solitudine, et cum [Col. 0248C] morientem siti filium projecisset sub arbore, apparuit ei angelus Domini, et demonstravit fontem aquae, et potavit filium suum. Quid ergo significat quod exiens Agar infantem in humeros suos imposuit? nisi quod peccator populus et insipiens cervicem matris suae Synagogae gravavit, dum dixit: Sanguis ejus super nos et super filios nostros (Matth. XXVII, 25)? Panes autem hoc indicabant, quod vetus sacerdotium panes propositionis, sicut scriptum est, portaret secum, et veterascerent.

4. Uter vero aquae, qui deficit, Judaica purificatio significabatur defectura, sive doctrina eorum carnalis in pelle mortua clausa, id est, in carne veteris hominis praevaricationis sententia damnata, 310 quae nec refrigerium praestat, nec satiat sitim, [Col. 0248D] sed aestu tepido vomitum facit. Quod vero in solitudine errat Agar cum filio suo, significat Synagogam cum populo suo expulsam de terra sua, sine sacerdotio et sacrificio in toto orbe errare, et viam, quae est Christus, penitus ignorare. Quod filius illius siti deperit, ostendit populum nullam habentem spiritualem purificationem.

[1Kb] 5. Quod vero filium morientem siti sub arbore [Col. 0249A] projecit, et sic, demonstrante angelo, aspicit fontem, significabat quosdam ex eo populo ad umbram ligni crucis refugium petituros. Quod exclamat puer plorans, et exaudivit eum Deus, et sic, demonstrante angelo, aspicit fontem, hoc pro illis dicit, qui ex Judaeis ad Christum convertuntur, ac flentes retro actos errores, exaudiuntur, reseratisque oculis cordis, vident fontem aquae vivae, id est, Christum Filium Dei, qui dicit: Ego sum fons aquae vivae; qui sitit veniat, et bibat (Joan. VII, 37). Unde et Ismael exauditio interpretatur.

6. Angelus autem iste similitudo est Eliae, per quem populus iste crediturus est sicut per Malachiam dicitur: Ecce ego mitto vobis Eliam, qui convertat corda patrum in filios. Verum quod statim vocavit [Col. 0249B] angelus Domini Agar, dicens: Surge, tolle puerum, quia in gentem magnam faciam eum, hoc significabat, sive quod copiosus Judaeorum populus esset regnaturus in saeculum, sive quia coelestis regni gloriam consecuturi essent, qui ex eis credidissent in Christum.

[1Kb] 7. Quod autem eumdem angelum, qui loquitur ad Agar, prius angelum Scriptura praenuntiat, deinde Deum, Filium Dei eum fuisse credendum est, qui per legem et prophetas semper locutus est. Qui propter obedientiam paternae voluntatis angelus vocatur; Deus autem secundum naturam Patris, quia vere et ipse Deus, sicut et Pater.



311 CAPUT XVIII. De eo, quod obtulit Abraham filium suum.

[Col. 0249C] [1Kb] 1. Jubetur deinde Abraham immolare unicum filium suum. Ille autem obtemperans Deo solvit votum, stravit asinum, imposuit ligna, servos longe dimisit, solus cum filio ascendit, triduo ad locum pervenit. Antequam veniret filius ad locum sacrificii, ipse sibi immolandus ligna portavit.

[1Kb] 2. Deinde Abraham gladio armatur, et cum jam pene feriret, admonetur ut parceret; et non tamen sine sacrificio, sine sanguine fuso recedit. Apparet namque aries in vepre inhaerens cornibus, immolatur, peragiturque sacrificium. Peracto sacrificio, dicitur ad Abraham: Benedicam tibi, et multiplicabo semen tuum, sicut stellas coeli, et velut arenam maris. Possidebit semen tuum portas inimicorum suorum, et benedicentur in semine tuo omnes gentes terrae, quia obedisti [Col. 0249D] voci meae.

[1Kb] 3. Age nunc, videamus quid sub hujus sacramenti lateat mysterio. Iste enim Abraham, quando unicum filium suum perduxit ad immolandum, habebat personam Dei Patris. Sed quid est, quod eum senex [Col. 0250A] suscepit? non enim senescit Deus, sed ipsa praenuntiatio de Christo jam quodammodo senuerat, quando natus est Christus.

4. Inchoata est enim ab Adam, ubi dictum est: Erunt duo in carne una. Sacramentum illud magnum in Christo et in Ecclesia, et completum est sexta aetate saeculi, quae senecta significabatur Abrahae, quia ipsum sacramentum Dei jam longaevum erat. Et senectus Sarae in plebe Dei, hoc est, in multitudine prophetarum, 312 hoc idem significat, quia in fine temporum ex ipsa plebe sanctarum animarum natus est Christus.

5. Sterilitas autem ejus intimat quod in hoc saeculo spe salvi facti sumus, et in Christo tanquam in Isaac omnes nati sumus. Quem partum Ecclesia in [Col. 0250B] fine temporum mirabili Dei gratia, non naturali fecunditate, procreavit. Jam deinde sequentis historiae sacramentum quid imaginarie portendebat, inspiciendum est. Quis ergo in Abraham, ut praedictum est, per illam immolationem figurabatur, nisi Pater excelsus? Quis in Isaac, nisi Christus?

[1Kb] 6. Nam sicut Abraham unicum filium et dilectum Deo victimam obtulit, ita Deus Pater unicum filium suum pro nobis omnibus tradidit. Et sicut Isaac ipse sibi ligna portavit, quibus erat imponendus, ita et Christus gestavit in humeris lignum crucis, in quo erat crucifigendus. Duo autem servi illi dimissi, et non perducti ad locum sacrificii, Judaeos figurabant, qui cum serviliter viverent, et carnaliter saperent, non intelligebant humilitatem Christi, non intelligebant [Col. 0250C] passionem Christi, ideo non pervenerunt ad locum sacrificii.

7. Cur autem duo servi, nisi quia populus ipse in duas partes dividendus erat? quod factum est, Salomone peccante, quando divisus est idem populus loco regni, non errore impietatis; quibus etiam saepe per prophetam dicitur: Adversatrix Israel, et praevaricatrix Juda (Jerem. III, 6, 7). Asinus autem ille insensata est stultitia Judaeorum. Ista insensata stultitia portabat omnia sacramenta, et quod ferebat nesciebat?

[1Kb] 8. Jam quod dictum est eis: Exspectate hic cum asino: postquam adoraverimus, revertemur ad vos, Apostolum audi dicentem: Caecitas, inquit, ex parte in Israel facta est (Rom. XI, 25). Quid est, exspectate [Col. 0250D] hic cum asino? ut plenitudo, inquit, gentium intraret, hoc est, postquam adoraverimus, ubi sacrificium dominicae crucis impletum per gentes fuerit praedicatum, hoc est, ut plenitudo gentium intraret.

9. Quid est revertemur ad vos? et sic omnis Israel [Col. 0251A] salvus fieret. Triduum autem illud, in quo venerunt ad locum immolationis, 313 tres mundi significat aetates: unam ante legem, aliam sub lege, tertiam sub gratia. Ante legem, ab Abraham usque ad Moysen; sub lege, a Moyse usque ad Joannem; inde jam ad Dominum. Et quidquid restat, tertius dies gratiae est. In qua tertia aetate, quasi post triduum, sacramentum sacrificii Christi completum est.

10. Deinde Isaac, ligatis pedibus, altari superponitur, et Dominus in ligno suspensus cruci affigitur. Sed illud, quod figuratum est in Isaac, translatum est ad arietem. Cur hoc, nisi quia Christus ovis? ipse enim filius, ipse agnus. Filius, quia natus; aries, quia immolatus. Sed quid est, quod in vepribus haerebat aries ille? crux cornua habet; sic enim duo ligna [Col. 0251B] compinguntur in se, cum speciem crucis reddunt.

[23Kb] 11. Unde scriptum est de eo: Cornua in manibus ejus sunt (Habacuc III, 4). Cornibus ergo haerens aries crucifixum Dominum significabat. Vepres autem spinae sunt. Spinae iniquos, et peccatores significant, qui suspenderunt Dominum in cruce. Inter spinas itaque peccatorum Judaeorum suspensus est Dominus, sicut per Jeremiam dicit idem: Spinis peccatorum suorum circumdedit me populus hic. Alii hunc arietem cornibus in vepribus obligatum, eumdem Christum senserunt, antequam immolaretur, spinis a Judaeis coronatum.

[1Kb] 12. Peracto igitur sacrificio, dicitur ad Abraham: In semine tuo benedicentur omnes gentes. Quando enim [Col. 0251C] hoc factum est, nisi quando dicit ille aries: Foderunt manus meas, et pedes meos, dinumeraverunt omnia ossa mea (Psalm. XXI, 17, 28)? Hoc enim quando factum est, in Psalmis sacrificium, tunc in ipso psalmo dictum est: Commemorabuntur, et convertentur ad Dominum universi fines terrae, et adorabunt in conspectu ejus omnes patriae gentium, quando Domini est regnum, et ipse dominabitur gentium.

13. Immolato igitur Abraham ariete pro Isaac filio suo, vocavit nomen loci illius, Dominus videt, pro eo quod est, Dominus videri se fecit, utique per incarnationem. Deinde moritur Sara centesimo vigesimo anno vitae suae, et empto agro ab Ephron, 314 sepelivit eam. Sed quid sibi vult, quod Sara [Col. 0251D] in sepulcro duplici sepelitur, nisi quia anima, quae saeculo moritur, ut Deo vivat, gemina vitae requie suscipitur, id est, actione boni operis, et contemplatione Divinitatis?



CAPUT XIX. De Isaac et Rebecca.
[Col. 0252A]

1. Erat autem Abraham senex, dierumque multorum. Dixitque servo suo seniori, qui super omnia ejus erat: Pone manum tuam subter femur meum, ut adjurem te per Dominum Deum coeli et terrae, ut non accipias uxorem filio meo de filiabus Chananaeorum, sed ad terram et cognationem meam proficiscaris, et inde accipias uxorem filio meo Isaac.

[1Kb] 2. Sed quid sibi velit quod Abraham servo suo dixit postulans jure jurando fidem: Pone, inquit, manum tuam sub femore meo, et adjuro te per Deum coeli? Quid vult Deus coeli ad femur Abrahae, nisi ut cognoscatur sacramentum? Per femur enim genus intelligitur. Ergo quae fuit illa conjuratio, nisi quia [Col. 0252B] significabatur de genere Abrahae venturum in carne Deum coeli?

[1Kb] 3. Senior autem iste servus imaginem habuit legis, per quam sponsa Christi Ecclesia despondebatur: qui tamen propter antiquitatem senior nuncupatur. Abiit itaque puer in Mesopotamiam in civitatem Nachor; stetitque circa fontem, quaerens sponsam filio domini sui. Sic et lex, quae post fidem est, venit ad fontem baptismatis; et ibi adorans, occurrit ei virgo Rebecca, id est, Ecclesia.

[1Kb] 4. Vidit autem Rebecca puerum, id est, sermonem propheticum, deponit de humero hydriam, utique elatam saeculi facundiam, et ad humilem propheticum se inclinat sermonem. Accepit autem a puero inaurem auream, id est, suscepit fidei ornamenta, [Col. 0252C] vel morum, accepit aureos Scripturarum sensus, et clarum argenti eloquium. Sicque secuta puerum Rebecca, venit ad Isaac. Secuta verbum propheticum Ecclesia, venit ad Christum.

315 [1Kb] 5. Quae tamen cameli dorso deducitur, quia, ad Christum ex gentilitate Ecclesia properans, in tortis vitiosisque vitae veteris conversationibus invenitur. Quae, Isaac viso, descendit, quia, Deo agnito, vitia sua gentilitas deseruit, et ab elatione celsitudinis viam verae humilitatis petivit.

[1Kb] 6. Quae etiam et verecundata pallio velatur, quia coram eo de erroribus prioris vitae confunditur. Quod vero inclinato jam die egressus est in agro Isaac, hoc significabat quod, extremo hujus mundi tempore, veluti diei fine, veniens Christus, quasi in [Col. 0252D] agrum foras exiit, quia, cum sit invisibilis, se tamen visibilem in hoc mundo venienti ex gentibus Ecclesiae demonstravit.

7. Invenit autem eum Ecclesia ad puteum visionis, id est, in contemplatione et intelligentia veritatis, [Col. 0253A] ubi intellectum percipiat altiorem, sive lavacrum aquae, ubi purificetur; sicque dehinc copulatur sponso suo Christo, adhaerens illi gloria, aeternitate et regno.



CAPUT XX. De Cethura, sive de morte Abrahae.

[1Kb] 1. Quid autem sibi vult quod Abraham post obitum Sarae Cethuram duxit uxorem? Nunquid ob incontinentiam, dum esset aetate grandaevus? Absit. Sed propter filiorum procreationem, dum illi semen, quasi stellae coeli, ex Isaac filio promitteretur? Ergo quid sibi vult ista Cethura, nisi quia sicut Agar et Ismael significaverunt carnales Veteris Testamenti, sic et Cethura, et filii ejus significabant haereticos, qui se ad Testamentum novum existimant pertinere?

[Col. 0253B] 2. Sed utraeque concubinae dicuntur. Sola Sara semper vocatur uxor, sicut scriptum est: Una est enim columba mea, perfecta mea (Cant. VI, v. 8). Dedit autem Abraham cuncta quae possidebat filio suo Isaac, filiis autem concubinarum largitus est munera, et separavit eos ab Isaac filio suo.

3. Quid hoc significat, nisi quia dantur nonnulla munera filiis 316 concubinarum, id est, carnalium? sed non perveniunt ad regnum promissum nec haeretici, nec Judaei, quia carnalia lucra sectantur. Praeter Isaac enim nullus est haeres, utique quia non carnis filii, sed filii promissionis deputantur in semine. Deinde mortuus est Abraham centum septuaginta quinque annorum, sepultusque est in spelunca duplici, in cujus interiori parte Adam esse positum [Col. 0253C] traditio Hebraeorum testatur.



CAPUT XXI. Quod Isaac cum Rebecca lusit.

[1Kb] 1. Orta dehinc fame super terram, abiit Isaac ad Abimelech regem Palaestinorum in Gerara, ex praecepto, et benedictione Domini; ibique Rebeccam uxorem suam timoris causa finxit sororem. Quam rex alienigena Isaac conjugem tunc esse cognovit, quando eum cum ea ludentem vidit.

2. Quid autem sibi velit in sacramento Christi et Ecclesiae, quod tantus patriarcha cum conjuge luserit, conjugiumque illud inde sit cognitum? Videt profecto quisquis (ne aliquid errando in Ecclesiam peccet) secretum viri hujus in Scripturis sanctis diligenter [Col. 0253D] intuetur, et invenit, eum majestatem suam, qua in forma Dei aequalis est Patri, paulisper abscondisse in forma servi, ut ejus capax esse humana infirmitas posset, eoque modo se conjugi congruenter aptaret.

3. Quid enim absurdum? imo quid non convenienter futurorum praenuntiationi accommodatum, si propheta Dei aliquid carnale luserit, ut eum caperet [Col. 0254A] affectus uxoris, cum ipsum Verbum Dei caro factum sit, ut habitaret in nobis?



CAPUT XXII. De puteis quos fodit Isaac.

[1Kb] 1. Post haec refert Scriptura verbum, quod Isaac, postquam benedixit eum 317 Dominus, et magnificatus est valde, aggressus est opus, et coepit fodere puteos quos foderant pueri patris ejus Abrahae. Sed invidentes ei Palaestini, obstruxerunt eos, implentes humo. Quis est iste Isaac, nisi Salvator noster? qui cum descendisset in istum torrentem Gerara, primo omnium illos puteos fodere vult, quos foderant pueri patris ejus, id est, Moyses, qui puteum legis foderat, David, Salomon et Prophetae, qui libros scripserunt Veteris Testamenti, quos tamen [Col. 0254B] terrena et sordida repleverat intelligentia Judaeorum.

[1Kb] 2. Hos cum vellet purgare Isaac, id est, Dominus noster, et Salvator, ut ostenderet quia quaecunque lex et prophetae dixerunt, de se dixerunt, rixati sunt cum eo Philistiim, id est, Judaei a regno Dei alieni, sed discedit ab eis. Non enim potest esse cum eis, qui in puteis aquam habere nolunt, sed terram. Et dicit eis: Ecce relinquetur domus vestra vobis deserta.

3. Fodit ergo Isaac novum puteum, imo pueri Isaac fodiunt. Pueri Isaac sunt Matthaeus, Marcus, Lucas, Joannes, Petrus, Jacobus, Judas, et apostolus Paulus. Qui omnes Novi Testamenti puteum foderunt, et invenerunt aquam vivam, quae sit fons aquae salientis in vitam aeternam. Sed pro his adhuc altercantur [Col. 0254C] illi qui terrena sapiunt, nec nova condi patiuntur, nec vetera purgari: evangelicis puteis contradicunt, et apostolicis adversantur, et quoniam in omnibus contradicunt, in omnibus litigant, dicitur ad eos: Quoniam indignos vos fecistis gratia Dei, ex hoc jam ad gentes ibimus.

4. Post haec fodit tertium puteum Isaac, appellavitque nomen loci illius latidudo, dicens: Nunc dilatavit nos Dominus, et fecit crescere super terram; vere enim dilatatus est Isaac, et implevit omnem terram scientia Trinitatis, et in toto orbe latitudinem Ecclesia collocavit. Prius tantum in Judaea erat notus Deus (Psalm. LXXV), et in Israel nominabatur; nunc autem in omnem terram exivit sonus eorum, et in fines orbis terrae verba eorum.

[Col. 0254D] 5. Exeuntes enim pueri Isaac per universum orbem terrae, 318 foderunt puteos, et aquam vivam omnibus ostenderunt, baptizantes omnes gentes in nomine Patris, et Filii, et Spiritus sancti. Sed quid est quod puteos, quos aperuit Abraham, Isaac sic vocavit eos, sicut pater ejus, nisi quia Moyses apud nos etiam Moyses appellatur, et propheta unusquisque suo nomine appellatur, nec mutantur, quasi eorumdem [Col. 0255A] vocabula puteorum? non enim Christus in eis nomina, sed intelligentiam commutavit.

[1Kb] 6. Haec mystice. Moraliter autem Isaac apud alienigenam gentem puteos fodisse describitur, quo videlicet exemplo discimus, ut in hac peregrinationis aerumna positi, cogitationum nostrarum profunda penetremus, et quousque nobis verae intelligentiae aqua respondeat, nequaquam nostrae inquisitionis manus ab exhaurienda cordis terra torpescat. Quos tamen puteos allophyli, id est, immundi spiritus insidiantes replent, quia nimirum immundi spiritus, cum nos studiosius cor fodere conspiciunt, molestas nobis tentationum cogitationes ingerunt.



CAPUT XXIII. De Esau et Jacob.

[Col. 0255B] 1. Igitur Isaac, dum rogaret Dominum ut pareret uxor ejus, quae sterilis erat, concessit Dominus quae postulabat. Illidebanturque gemini in utero ejus inclusi angustia. Quae, dum angeretur, interrogavit Dominum, accepitque responsum: Duae gentes in utero tuo sunt, et duo populi de ventre tuo dividentur, populusque populum superabit, et major serviet minori. Quod figuraliter factum, etiam ipsis Judaeis non credentibus notum est, qualiter populus Ecclesiae Synagogae populum superavit, et quomodo plebs Judaeorum tempore major servit minori populo Christianorum.

2. Siquidem et in singulis nobis hoc dici potest, quod duae gentes et duo populi sunt intra nos, vitiorum scilicet atque virtutum; 319 sed iste minor [Col. 0255C] est, ille major. Semper enim plures sunt mali quam boni, et vitia numerosiora virtutibus sunt. Sed tamen et in nobis gratia Dei populus populum superat, et major servit minori. Servit enim caro spiritui, et vitia virtutibus cedunt; procedit autem Esau primus rufus, et totus tanquam pilis hirsutus.

3. Deinde exiit frater ejus Jacob, et manus ejus implexa erat calcaneo Esau. Sed cur ille totus rufus, et hispidus, nisi quia prior populus prophetarum et Christi fuit cruore pollutus, ac peccati et nequitiae squalore exstitit circumdatus? Cujus ideo minor calcaneum tenuit, quia mystice majorem populum minor superaturus esset.

[1Kb] 4. Nam quod iste Esau primogenita sua propter escam fratri suo eidem juniori venumdedit, ac postmodum [Col. 0255D] paterna benedictione sibi promissa privatus est, significat eumdem Israeliticum populum, qui, ut Exodi indicat liber, primogenitus filius nuncupatus est (Exod. IV, 22); qui propter praesentis saeculi lucra non solum primatus sui honorem amisit, verum etiam et regni coelestis praemium praeparatum adipisci [Col. 0256A] non meruit, Domino quodammodo eidem exprobrante, cum dicit: Auferetur a vobis regnum Dei, et dabitur genti facienti fructum ejus (Matth. XXI, 43). Primogenita autem ipsa vestis erat sacerdotalis, quam majores natu cum benedictione patris induti victimas Deo, velut pontifices, offerebant.

[1Kb] 5. Hoc dono terreni amoris desiderio caruerunt Judaei cum gloria regni futuri. Jam sequitur deinde ipsa benedictio in Jacob. Quae tamen quid figuraliter indicaverit, Hippolyti martyris verba, sicut ea excellentissimae scientiae ac doctrinae Hieronymus replicavit, in hoc loco ponenda sunt. Isaac, inquit, portat imaginem Dei patris, Rebecca Spiritus sancti, Esau populi prioris, et diaboli, Jacob Ecclesiae, sive Christi. Senuisse Isaac consummationem orbis ostendit; [Col. 0256B] oculis caligasse, fidem periisse de mundo, et religionis lumen ante eum neglectum esse significat.

6. Quod filius major vocatur, acceptio legis est Judaeorum. Quod escas ejus atque capturas diligit pater, homines sunt ab errore salvati, quos per doctrinam justus quisque venatur. Sermo 320 Dei benedictionis est repromissio, et spes regni futuri, in quo cum Christo sancti regnaturi sunt, et verum Sabbatum celebraturi. Rebecca plena Spiritu sancto, et sciens quod audisset antequam pareret, quia major serviet minori, magis autem forma Spiritus sancti, quae futura noverat in Christo, in Jacob ante meditatur.

7. Loquitur ad filium minorem: Vade ad gregem, et accipe mihi inde duos haedos, praefigurans carneum Salvatoris adventum, in quo eos vel maxime liberaret [Col. 0256C] qui peccatis tenebantur obnoxii. Siquidem in omnibus Scripturis haedi pro peccatoribus accipiuntur. Quod autem duos jubetur afferre, duorum populorum significatur assumptio.

8. Quod teneros et bonos, dociles et innocentes animos significat. Stola Esau fides et Scripturae sunt Hebraeorum, quae illis primo datae sunt, et postmodum gentilium indutus est populus. Pelles autem, quae ejus brachiis circumdatae sunt, peccata utriusque plebis, quae Christus in extensione manuum cruci secum affixit.

[1Kb] 9. Quod Isaac quaerit a Jacob cur tam cito venerit, admiratur celerem credentium fidem. Quod cibi delectabiles offeruntur, hostia placens Deo salus est peccatorum. Quod post esum sequitur benedictio, et [Col. 0256D] ejus odore perfruitur, virtutem resurrectionis et regni aperta voce pronuntiat. Taliter enim benedicitur: Ecce odor filii mei, sicut odor agri pleni. Odore nominis Christi, sicut ager, mundus impletur, cujus est benedictio de rore coeli, hoc est, de verborum pluvia divinorum.

[Col. 0257A] [18Kb] 10. Et de pinguedine terrae, hoc est, de congregatione populorum. Multitudinem frumenti, et vini, hoc est, multitudo, quam colligit frumentum et vinum in sacramento corporis et sanguinis sui. Illi serviunt populi ex omnibus gentibus ad eum conversi. Ipsum adorant tribus, id est, populi ex circumcisione credentes. Ipse est Dominus fratrum suorum, quia plebi dominatur Judaeorum. 321 Ipsum adorant filii matris ejus, quia et ipse secundum carnem ex ea natus est. Ipsum qui maledixerit maledictus est, et qui benedixerit, benedictionibus replebitur.

[1Kb] 11. Christus, inquam, noster ex ore populi Patrem ignorantis benedicitur, id est, veraciter dicitur. Sed alius a Judaeis benedici putatur, qui ab eis errantibus exspectatur. Ecce benedictionem promissam [Col. 0257B] repetente majore, expavit Isaac, et alium se pro alio benedixisse cognoscit; nec tamen indignatur revelato sibi sacramento, sed confirmat benedictionem in filio, dicens: Benedixi eum, et benedictus est.

[1Kb] 12. Haec est benedictio prima Isaac, quae data est minori populo Christianorum, sed neque tamen majorem filium constat penitus fuisse despectum, quia cum intraverit plenitudo gentium, tunc omnis Israel salvus erit. Cujus tamen secundae benedictionis prophetatio haec est: In pinguedine terrae, et in rore coeli desuper erit benedictio tua; et in pinguedine terrae, id est, in fecunditate rerum, et potentia regni, quae in illo populo fuit; et in rore coeli erit benedictio tua, id est, in eloquiis Dei.

[1Kb] 13. Ipsis enim primum credita sunt eloquia Dei, [Col. 0257C] et legis Testamenta. Vives gladio, id est, quia sanguini populus iste deditus necem in Christo vel prophetis exercuit. Et fratri tuo servies, minori utique scilicet populo Christiano. Tempusque veniet quando excutias et solvas jugum de cervicibus tuis, dum, per cognitionem fidei ad gratiam Christi conversus, deposueris onus legis, quando jam non servus populi minoris, sed per fidem frater vocaberis.

[1Kb] 14. Igitur Esau post benedictionem patris invidiae stimulis concitatus, necem fratri suo Jacob fraudulenter excogitat. Hoc nimirum et Judaicus populus in Christo praemeditatus, non solum Dominum patibulo crucis tradidit, verum etiam credentes in illo usque ad effusionem sanguinis persecutus est. Jacob [Col. 0257D] autem dolos fugiens fratris, 322 relicta domo patria, vel parentibus, vadit in regionem longinquam, ut acciperet sibi uxorem.

15. Non aliter Christus, relictis parentibus secundum [Col. 0258A] carnem, id est, populo Israel, et patria, id est, Jerosolyma, et omnibus regionibus Judaeae, abiit in gentes accipiens sibi inde Ecclesiam, ut impleretur quod dictum est: Vocabo plebem meam non plebem meam, et non dilectam plebem dilectam. Et erit in loco ubi dictum est: Non plebs mea vos, ibi vocabuntur filii Dei vivi.



CAPUT XXIV. De scala quam in visione vidit Jacob.

1. Pergens autem Jacob in Mesopotamiam, venit in locum ubi nunc Bethlehem vocatur, et posuit sub capite suo lapidem magnum. Et dormiens vidit scalam subnixam, innitentem coelo, et angelos Dei ascendentes et descendentes. Hoc viso, evigilavit, unxitque lapidem, dicens: Vere hic domus Dei est, [Col. 0258B] et porta coeli. Et his dictis discessit somnus.

[1Kb] 2. Somnus iste Jacob, mors, sive passio Christi est. Lapis ad caput ejus, qui nominatim quodammodo dictus est etiam unctus, Christum significat; caput enim viri Christus est. Quis enim nescit Christum ab unctione appellari? Domus autem Dei, quia ibi natus est Christus in Bethlehem. Porta vero coeli, quia ibi in terram descendit: inde iterum ad coelum ascendit. Erectio autem lapidis resurrectio Christi est.

3. Porro scala Christus est, qui dixit: Ego sum via. Per hanc ascendunt, et descendunt angeli, in quibus significati sunt evangelistae, et praedicatores Christi. Ascendentes utique, cum ad intelligendam ejus supereminentissimam divinitatem excedunt universam creaturam, ut eum inveniant in principio verbum, [Col. 0258C] Deum apud Deum, per quem facta sunt omnia.

4. Descendentes autem, ut eum inveniant factum ex muliere, factum sub lege, ut eos qui sub lege erant redimeret. In illa enim 323 scala a terra usque in coelum, a carne usque ad spiritum, carnales proficiendo, velut ascendendo, spirituales fiunt; ad quos lacte nutriendos etiam ipsi spirituales descendunt quodammodo, cum eis non possunt loqui, quasi spiritualibus, sed quasi carnalibus.

5. Ipse est sursum in capite suo; ipse deorsum in corpore suo, quod est Ecclesia. Ipsum ergo scalam intelligimus, quia ipse dixit: Ego sum via. Ad ipsum ergo ascenditur, ut in excelsis intelligatur. Et ad ipsum descenditur, ut in membris suis parvulus nutriatur. Et per illum se erigunt, ut eum sublimiter [Col. 0258D] spectent. Per ipsum etiam se humiliant, ut eum sublimiter ac temperanter annuntient.

[1Kb] 6. Post hanc visionem inde Jacob iter faciens vidit oves, et pastores, et puteum aquae vivae, et lapidem [Col. 0259A] magnum superpositum puteo. Figuraliter per oves justorum populi significabantur: sicut illud, quod dictum est in Evangelio: Statuit oves ad dexteram (Matth. XXV, 33).

[1Kb] 7. Pastores vero prophetae sunt, qui usque ad adventum Domini Spiritu sancto mundati, Israel populum doctrinae praedicatione gubernabant. Lapis puteo superpositus figuram Domini praeferebat. Puteus gratiam Spiritus sancti praefigurabat per praedicationem Christi venturam ad Ecclesiam ex gentibus, quae obtecta erant, nondum adveniente et homine facto Christo.



CAPUT XXV. De Lia, et Rachel, et duabus famulabus.

1. Igitur Jacob, pergens Mesopotamiam, accepit [Col. 0259B] uxores duas, filias Laban fratris Rebeccae. Hoc est, primo Liam, secundo Rachel. Inde sibi accepit Liae ancillam nomine Zelpham, et ancillam Rachel Balam. Ex quibus quatuor genuit duodecim filios, et unam filiam. De Lia scilicet genuit Ruben, Simeon, Levi, Judam, Issachar, Zabulon. De Rachel autem Joseph, et Benjamin. De Bala, ancilla Rachel, Dan et Nephthalim. De Zelpha, ancilla Liae, Gad et Aser.

324 [1Kb] 2. Hi sunt duodecim filii Israel. Nunc autem quid rerum figuraverint quatuor uxores Jacob, quarum duae liberae et duae ancillae fuerunt, rimemur? Videmus enim Apostolum in libera et ancilla quas habebat Abraham duo Testamenta intelligere; sed ibi in una et in una facilius apparet quod dicitur. Hic autem duae sunt, et duae.

[Col. 0259C] [1Kb] 3. Deinde etiam ibi ancillae filius exhaeredatur, hic vero ancillarum filii simul cum filiis liberarum terram promissionis accipiunt. Unde hic procul dubio aliquid aliud significatur, quanquam enim duae liberae uxores Jacob ad Novum Testamentum, quo in libertatem vocati sumus, existimentur pertinere, non tamen frustra duae sunt, nisi quia duae vitae nobis in Christi corpore praedicantur.

[1Kb] 4. Una temporalis, in qua laboramus; alia aeterna, in qua delectationem Dei contemplamur. Lia namque interpretatur laborans, Rachel autem visum principium, sive verbum. Actio ergo hujus vitae, in qua vivimus ex fide, laboriosa est operibus, et incerta, quo exitu perveniat ad utilitatem eorum quibus consulere volumus.

[Col. 0259D] [1Kb] 5. Ipsa est Lia prior uxor Jacob, ac per hoc et infirmis [Col. 0260A] oculis fuisse commemoratur. Cogitationes enim mortalium timidae, et incertae providentiae nostrae. Spes vero aeternae contemplationis Dei, habens certam intelligentiam veritatis, ipsa est Rachel. Unde etiam dicitur: Bona facie, et pulchra specie (Isai. I, 18). Hanc enim amat omnis pie studiosus, et propter hanc servit gratiae Dei. Qua peccata nostra, etsi fuerint sicut phoenicium, tanquam nix dealbabuntur.

[1Kb] 6. Laban quippe interpretatur dealbatio; cui servivit Jacob 325 propter Rachel; neque enim se quisque convertit sub gratia remissionis peccatorum servire justitiae, nisi ut quiete vivat in verbo, ex quo videtur principium, quod est Deus.

7. Ergo propter Rachel, non propter Liam, servitur. Nam quis tandem amaverit in operibus justitiae [Col. 0260B] laborem actionum, atque passionum? quis eam vitam propter seipsam expetiverit, sicut nec Jacob Liam? Sed tamen sibi nocte suppositam in usum generandi amplexus, fecunditatem ejus expertus est. Dominus enim eam, quia per se ipsam diligi non poterat, primo, ut ad Rachel perveniretur, tolerari fecit.

[1Kb] 8. Deinde propter filios commendavit. Ita vero unusquisque utilis Dei servus, sub dealbationis peccatorum suorum gratia constitutus, quid aliud amans in conversatione sua meditatur, nisi doctrinam sapientiae? Quam plerique se percepturos putant, statim ut se in septem praeceptis legis exercuerunt, quae sunt de dilectione proximi, ne cuiquam noceatur, id est: Honora patrem tuum et matrem tuam, Non moechaberis, Non occides, Non furaberis, Non [Col. 0260C] falsum testimonium dices, Non concupisces uxorem proximi tui, Non concupisces rem proximi tui.

[1Kb] 9. Quibus observatis, posteaquam homini pro concupita delectatione doctrinae, per tentationes varias, quasi per hujus saeculi noctem, tolerantia laboris adhaeserit, velut pro Rachel Liae inopinatae conjungitur. Et hanc sustinet, ut ad illam perveniat, si perseveranter amat, acceptis aliis septem praeceptis, ac si dicatur: Servi alios septem annos propter Rachel, ut sit pauper spiritu, mitis, lugens, esuriens, sitiensque justitiam, misericors, mundicors, pacificus.

10. Vellet enim homo, si fieri posset, sine ulla tolerantia laboris, quae in agendo patiendoque amplectenda est, statim ad pulchrae contemplationis delicias pervenire. Sed hoc non potest in terra morientium. [Col. 0260D] Hoc enim videtur significare, quod dictum [Col. 0261A] est Jacob: Non est moris in hoc loco, ut minor nubat prius quam major.

326 [1Kb] 11. Quia non absurde major appellatur, quae tempore prior est. Prior est autem in hominis eruditione labor boni operis, quam requies contemplationis. Ad unum ergo tendendum, sed propter hoc multa ferenda sunt. Itaque duae sunt uxores Jacob liberae; ambae quippe sunt filiae remissionis peccatorum, hoc est, dealbationis, quod est Laban.

12. Verumtamen una amatur, altera toleratur. Sed quae toleratur, prius ipsa et uberius fecundatur, ut si non propter seipsam, certe propter filios diligatur. Labores enim justorum maximum fructum habent in eis quos regno Dei generant, inter multas tentationes et tribulationes praedicando Evangelium, [Col. 0261B] et eos propter quos sunt in laboribus abundantius, in plagis supra modum, in mortibus saepius, propter quos habent foris pugnas, intus timores, gaudium et coronam suam vocant.

13. Nascuntur autem eis facilius atque copiosius ex illo sermone fidei quo praedicant Christum crucifixum. Rachel autem clara aspectu mente excedit Deo, et videt in principio Verbum Deum apud Deum, et vult parere, et non potest, quia generationem ejus quis enarrabit? Ideoque contemplandi otia appetit, ut divinitatem ineffabilem cernat.

[1Kb] 14. Vacare vult ab omni negotio, et ideo sterilis, quia in variis pressuris non subvenit. Sed quia et ipsa interdum procreandi charitate inardescit, vult enim docere quod novit, videt sororem labore agendi [Col. 0261C] atque patiendi filiis abundantem, et dolet potius currere homines ad eam virtutem qua eorum necessitatibus consulitur, quam ad illam unde divinum aliquid discitur.

[1Kb] 15. Hic dolor figuratus videtur in eo quod scriptum est: Et zelavit Rachel sororem suam. Proinde quia purus intellectus spiritualis substantiae verbis carne editis exprimi non potest, eligit doctrina sapientiae per quaslibet corporeas similitudines utcunque cogitanda insinuare divina, sicut elegit Rachel ex viro suo et ancilla suscipere filios, quam sine filiis omnino manere.

327 16. Bala quippe, ancilla Rachel, interpretatur inveterata. De veteri quippe vita carnalibus sensibus dedita corporeae concitantur imagines, etiam [Col. 0261D] cum aliquid de spirituali et incommutabili substantia divinitatis auditur. Suscipit et Lia de ancilla sua filios, amore habendi numerosiorem prolem accensa.

17. Invenimus autem Zelpham ejus ancillam interpretari os hians; quapropter haec ancilla eos figurat quorum in praedicatione fidei evangelicae os hiat, [Col. 0262A] et cor non hiat. De quibus scriptum est: Populus hic labiis me honorat, cor autem eorum longe est a me (Isai. XXIX, 13; Matth. XV). Et de quibus Apostolus ait: Qui praedicas non furandum, furaris (Rom. II, 21).

[1Kb] 18. Verumtamen ut etiam per hanc conditionem libera illa uxor Jacob laborans filios haeredes regni suscipiat, ideo Dominus dicit: Quae dicunt, facite; quae autem faciunt, facere nolite (Matth. XXIII, 3). Unde Apostolus: Sive, inquit, occasione, sive veritate Christus annuntietur, et in hoc gaudeo, sed et gaudebo (Philipp. I); tanquam et ancilla pariente, de prote numerosiore laetatur.

[1Kb] 19. Est vero quidam Liae fetus ex beneficio Rachel editus, cum virum suum secum debita nocte [Col. 0262B] cubiturum, acceptis a filio Liae mandragoricis malis, cum sorore cubare permisit. Quid enim de mandragora dicendum est? Proinde rem comperi pulchram, et suave olentem, sapore autem insipido. Et ideo in illo mandragorico pomo figurari intelligam famam bonam popularem. Unde dicit Apostolus: Oportet etiam testimonium habere bonum ab eis qui foris sunt (I Tim. III).

20. Qui licet parum sapiant, reddunt tamen plerumque labori eorum per quos sibi consulitur, et splendorem laudis, et odorem bonae opinionis. Nec ad istam gloriam popularem primi perveniunt eorum qui sunt in Ecclesia, nisi quicunque in actionum periculis et labore versantur. Propterea Liae filius mala mandragorica invenit exiens in agrum, hoc [Col. 0262C] est, honeste ambulans ad eos qui foris sunt.

[1Kb] 21. Doctrina vero illa sapientiae quae a vulgi strepitu remotissima in contemplatione veritatis dulci delectatione defigitur, hanc popularem gloriam quantulamcunque non assequeretur, nisi per eos 328 qui in mediis turbis agendo ac suadendo populis praesunt, non ut praesint, sed ut prosint; quia dum isti actuosi et negotiosi homines, per quos multitudinis administratur utilitas, et quorum auctoritas populis chara est, testimonium perhibent etiam remotiori vitae, propter studium conquirendae et contemplandae veritatis otiosae, quodammodo mala mandragorica per Liam perveniunt ad Rachel; ad ipsam vero Liam per filium primogenitum, id est, per honorem fecunditatis ejus, in qua est omnis [Col. 0262D] fructus laboriosae atque inter incerta tentationum periclitantis actionis.

[1Kb] 22. Quam plerique bono ingenio praediti, studioque flagrantes, quamvis idonei regendis populis esse possint, vitant tamen propter turbulentas occupationes, et in doctrinae otium toto pectore tanquam in speciosae Rachel feruntur amplexum.

[Col. 0263A] 23. Sed quia bonum est ut etiam haec vita latius innotescens popularem gloriam mereatur, injustum est autem ut eam consequatur, si amatorem suum administrandis ecclesiasticis curis aptum et idoneum in otio detinet, nec gubernationi communis utilitatis impertit, propterea Lia sorori suae dicit. Parum est tibi quod virum meum accepisti, insuper et mandragoras filii mei vis accipere?

24. Per unum virum significans eos omnes qui, cum sint agendi virtute habiles, et digni quibus regimen Ecclesiae committatur ad dispensandum fidei sacramentum, illi, accensi studio doctrinae atque indagandae et contemplandae sapientiae, se ab omnibus actionum molestiis removere atque in otio discendi atque docendi volunt considere. Ita ergo [Col. 0263B] dictum est: Parum est tibi quod accepisti virum meum, insuper et mandragoras filii mei vis accipere? ac si diceretur: Parum est quod homines ad laborem rerum gerendarum necessarios in otio detinet vita studiosorum, insuper et popularem gloriam requirit.

25. Proinde, ut juste eam comparet, impertit Rachel virum sorori suae illa nocte, ut scilicet qui virtute laboriosa regimini populorum accommodati sunt, etiamsi scientiae vacare delegerint, suscipiant experientiam tentationum, curarumque sarcinam pro utilitate communi, ne ipsa doctrina sapientiae, cui vacare statuerant, blasphemetur, neque adipiscatur ab imperitioribus populis existimationem bonam, 329 quod illa poma significant, et quod necessarium [Col. 0263C] est ad exhortationem discentium.

[1Kb] 26. Sed plane ut hanc curam suscipiant vi coguntur, satis et hoc significatum est quod cum veniret de agro Jacob, occurrit ei Lia, eumque detinens, ait: Ad me intrabis, conduxi enim te pro mandragoris filii mei. Tanquam diceret: Doctrinae, quam diligis, vis conferre bonam opinionem? noli defugere officiosum laborem. Haec in Ecclesia geri quisquis adverterit cernit, et experimur in exemplis quod intelligimus in libris.

27. Quis non videat hoc geri toto orbe terrarum, venire homines ab operibus saeculi, et ire in otium cognoscendae et contemplandae veritatis, tanquam in amplexum Rachel, et excipi de transverso ecclesiastica necessitate, atque ordinari in laborem, tanquam [Col. 0263D] Lia dicente: Ad me intrabis?

[1Kb] 28. Quibus caste mysterium Dei dispensantibus, in nocte hujus saeculi filios generent fidei, laudatur a populis etiam illa vita, cujus amore conversi spem saeculi reliquerunt, et ex cujus professione ad ministerium regendae plebis assumpti sunt. Id enim agunt in omnibus laboribus suis, ut illa professio quo se converterant (quia tales rectores populis dedit) latius et clarius glorificetur, tanquam Jacob non [Col. 0264A] recusante noctem Liae, ut Rachel pomis suave olentibus et clare nitentibus potiatur.

29. Quae aliquando et ipsa, praestante misericordia Dei, per se ipsam parit; vix tandem quidem, quia perrarum est, ut: In principio erat Verbum, et Verbum erat apud Deum, et Deus erat Verbum, et quidquid de hac re pie sapienterque dicitur, sine phantasmate carnalis cogitationis et salubriter vel ex parte capiatur.

30. Alio quoque sensu Liam et Rachel Victorinus martyr, et caeteri in similitudine Ecclesiae vel Synagogae interpretati sunt. Liam enim majorem natu Synagogae tenuisse existimant typum, quia prior Dei genuit populum. Et quidem et oculis legitur gravida, quia lex per Moysen data cooperta est atque signata.

[Col. 0264B] 330 31. Rachael autem junior et pulchra, prius sterilis, et postmodum fecunda, similitudo est Ecclesiae. Junior, quia tempore posterior. Pulchra, quia corpore et spiritu sancta. Oculi ejus decori, quia Evangelium prospicere meruerunt. Quae etiam tandiu sterilis fuit, quousque Synagoga populum generabat.

32. Cur autem Jacob pro Rachel servivit, et supponitur ei Lia major, nisi quia Dominus, ut Ecclesiam assumeret, prius sibi Synagogam conjunxit? Servitus itaque ipsius Jacob septem annorum pro duabus uxoribus hujus vitae praesentis tempus significat, quae per septem dies volvitur, in qua Dominus formam servi accepit, factus obediens paternae voluntati [Col. 0264C] usque ad mortem. Ille enim pro ovibus servit, et Dominus noster ait: Non venit Filius hominis ministrari, sed ministrare.

[1Kb] 33. Ille oves pavit, et Dominus in Evangelio dicit: Ego sum pastor bonus. Ille mercedis lucro varium sibi pecus abstulit, Christus diversarum gentium varietatem sibimet congregavit. Ille tres virgas amputatis corticibus in alveis aquarum opposuit, ut earum contemplatione multiplicarentur ejus oves. Et Dominus noster in aqua baptismatis trium personarum nomina Patris, et Filii, et Spiritus sancti, populo fideli proposuit, ut quisque hoc pleno corde perspexerit, efficiatur ovis Dei.



CAPUT XXVI. De fuga Jacob et Rachel, quae furata est deos patris sui.
[Col. 0264D]

1. Post longam igitur servitutem, quam Jacob apud socerum suum pro uxoribus, velut mercede, sustinuit, praecepit ei Dominus ut reverteretur in patriam suam. Tunc, ignorante socero, cum uxoribus et comitatu properavit. Laban autem consecutus est eum in montem Galaad cum furore, atque idola quae Rachel furata erat apud eum requisivit, nec reperit.

[Col. 0265A] [1Kb] 2. Quid igitur sibi hoc ipsum figuraliter velit, inspiciendum est. 331 Dum Laban superius aliam gerat personam, nunc tamen diaboli typum figurat. Laban quippe interpretatur dealbatio. Dealbatio autem diabolus non inconvenienter accipitur, qui cum sit ex merito tenebrosus, transfigurat se in angelum lucis.

3. Huic servivit Jacob, id est, ex parte reproborum Judaicus populus, ex cujus carne incarnatus Dominus venit. Potest etiam per Laban mundus hic exprimi, qui cum furore Jacob persequitur, quia electos quosque, qui Redemptoris nostri membra sunt, persequendo opprimere conatur. Hujus filiam, id est, seu mundi, seu diaboli, Jacob abstulit, cum sibi Christus Ecclesiam ex gentilitate conjunxit, quam et [Col. 0265B] de domo patris abstrahit, quia ei per prophetam dicit: Obliviscere populum tuum, et domum patris tui (Psalm. XLIV, 11).

4. Quid vero in idolis, nisi avaritia designatur? unde et per Paulum dicitur: Et avaritia, quae est idolorum servitus (Coloss. III). Laban ergo veniens apud Jacob, idola non invenit, quia, ostensis mundi thesauris, diabolus in Redemptore nostro vestigia concupiscentiae terrenae non reperit. Sed quae Jacob non habuit, ea Rachel sedendo cooperuit.

[1Kb] 5. Per Rachel quippe, quae ovis dicitur, Ecclesia figuratur. Sedere autem est humilitatem poenitentiae appetere, sicut scriptum est: Surgite, postquam sederitis (Psalm. CXXVI). Rachel ergo sedendo idola cooperuit, quia sancta Ecclesia Christum sequens, [Col. 0265C] vitia terrenae concupiscentiae per humilitatem poenitentiae cooperuit. De hac coopertione vitiorum per Prophetam dicitur: Beati quorum remissae sunt iniquitates, et quorum tecta sunt peccata (Psalm. XXXI).

6. Nos igitur Rachel illa signavit, qui idola sedendo premimus, si culpas avaritiae poenitendo damnamus. Quae utique avaritiae immunditia non illos qui viriliter currunt impedit, quibus dicitur: Viriliter agite, et confortetur cor vestrum (Psalm. XXVI, 14). Sed his maxime evenit qui, quasi effeminato gressu gradientes, per blandimenta saeculi resolvuntur.

[1Kb] 7. Unde et illic ejusdem Rachelis haec verba sunt: Juxta consuetudinem feminarum nunc accidit mihi; id est, quasi muliebria se habere innotuit. Laban autem [Col. 0265D] postquam persecutus esset Jacob, 332 et invenisset eum, et locuti essent inter se ineuntes foedus, tulit Jacob lapidem, et erexit illum in titulum, dixitque fratribus suis: Afferte lapides.

[Col. 0266A] 8. Qui congregantes fecerunt tumulum, quem vocavit Laban tumulum testis, et Jacob acervum testimonii. Inter fideles enim, tam Judaeos, quam gentes, testis est lapis eminens in similitudinem Christi, et acervus lapidum, qui est multitudo credentium.



CAPUT XXVII. De lucta Jacob cum angelo.

[1Kb] 1. His transactis, Jacob mittit nuntios ad Esau fratrem suum, mittit et munera. Post haec, transductis omnibus suis per torrentem, ipse remansit solus. Et ecce vir luctabatur cum illo, praevaluitque ei Jacob, nec dimisit eum, donec benedictionem extorqueret, sacrumque Israel nomen acciperet.

2. In quo principaliter sacramenti dominici imago praefigurata est. Vir enim ille typum Christi evidentissime [Col. 0266B] gesserat. Cui tamen ideo praevaluit Jacob utique volenti, ut mysterium figuraret passionis Christi, ubi visus est Jacob in Judaeorum typo, hoc est, in corporis sui sobole praevaluisse Deo, et quasi cum infirmo, ita cum carne ejus luctamen inire, et invalescere in passione ejus, sicut scriptum est, cum dicerent: Crucifige, crucifige.

3. Et tamen Jacob benedictionem ab eodem angelo, quem victor superaverat, impetravit. Cujus nominis impositio utique benedictio fuit. Interpretatur autem Israel videns Deum, quod erit in fine praemium sanctorum. Tetigit porro illi idem angelus latitudinem femoris, et claudum reddidit. Sicque erat unus et idem Jacob, et benedictus, et claudus.

4. Benedictus in his qui in Christum ex eodem [Col. 0266C] populo crediderunt, atque in infidelibus claudus. Nam femoris ejus nervus, vel latitudo, generis multitudo est. Plures quippe sunt in stirpe, 333 qui degenerantes a fide patrum, et a praeceptis auctoris sui deviantes, in erroris sui semitis claudicant.

[1Kb] 5. De quibus prophetice dictum est: Et claudicaverunt a semitis suis. Qui tamen populus post, subtractis sibi viribus, non solum claudicat, sed et torpescit, ne ultra jam generare filios possit. Denique quod adjecit idem patriarcha, vidisse se Deum facie ad faciem, cum superius virum secum narret fuisse luctatum, id significat quidem, quod idem Deus homo erat futurus qui cum Jacob populo luctaretur.



CAPUT XXVIII. De Dina, et partu Rachel, et incestu Ruben.

[Col. 0266D] [1Kb] 1. Post haec Sichem, filius Hemor, Dinam filiam Jacob violavit. Qui post concubitum ejus familiae Israel voluerat sociari. Quem Simeon et Levi fratres, virginitatis sororiae vindices, dolo cum omni populo [Col. 0267A] ejus interfecerunt. Sed quid sibi velit, quod scriptum est: Egressa est Dina, ut videret mulieres regionis illius. Quam cum vidisset Sichem, filius Hemor, princeps terrae illius, adamavit, et rapuit, dormivitque cum illa, vi opprimens virginem, et conglutinata est anima ejus cum ea, tristemque blanditiis delinivit?

2. Dina quippe ut mulieres videat extraneae regionis egreditur, quando unaquaeque mens, sua studia negligens, actiones alienas curans; extra habitum atque extra ordinem proprium evagatur. Quam Sichem, princeps terrae, opprimit, quia videlicet inventam in curis exterioribus diabolus corrumpit.

[1Kb] 3. Et agglutinata est anima ejus cum ea, quia unitam sibi per iniquitatem respicit; et quia cum mens a culpa resipiscit, humiliatur, atque admissum [Col. 0267B] flere conatur; corruptor autem spes ac securitates vacuas ante oculos vocat, quatenus utilitatem tristitiae 334 subtrahat; recte illic adjungitur tristemque blanditiis delinit.

4. Modo enim facta aliorum graviora, modo nihil esse quod perpetratum est, modo misericordem Deum loquitur, modo adhuc tempus subsequens ad poenitentiam pollicetur. Ut dum per haec decepta mens ducitur, ab intentione poenitentiae suspendatur, quatenus tunc nulla bona percipiat, quam nunc mala nulla contristant; et tunc plenius obruatur suppliciis, quae nunc gaudet etiam in delictis.

5. Dehinc loquitur Deus ad Jacob, ut habitaret in Bethel. Ibi Rachel cum pareret Benjamin, mortua est. Sed quid sibi vult quod cum eumdem Benjamin Rachel pareret, vocavit nomen ejus, filius doloris [Col. 0267C] mei, nisi futurum prophetans ex ejus tribu Paulum, qui affligeret filios Ecclesiae persecutionis suae tempore?

6. Aliter per Benjamin terrestris figurabatur Jerusalem, quae est in tribu ejusdem Benjamin, cujus populus gravi matrem dolore affecit, effundendo sanguinem prophetarum. Insuper etiam in necem Christi impiis acclamando vocibus: Sanguis ejus super nos, et super filios nostros (Matth. XXVII, 25). Interea Ruben concupiscentia motus libidinis, in concubina patris sui praeceps efferbuit; quod incestus crimen non scriberetur, nisi futura perversitas Israelitici populi praenuntiaretur.

7. Quanquam et in illo qui hoc commisit consideretur esse flagitium, in Scripturis tamen prophetia [Col. 0267D] est futurorum. Namque per Ruben primogenitum populus primogenitus Israel ex circumcisione significatur, qui torum concubinae polluit, id est, legem Veteris Testamenti saepe praevaricando commaculavit.

8. Quod autem in concubina lex Veteris Testamenti ponatur, Paulus apostolus docuit, dicens: [Col. 0268A] Abraham duos filios habuit: unum de ancilla, et unum de libera. Haec autem sunt duo Testamenta. In quo Agar, quae concubina fuit, in Veteris Testamenti ponitur typo. Una est enim perfecta columba genitrici suae, quae virgo casta, regina, sponsa regi Ecclesiae per Evangelium jungitur Christo.



335 CAPUT XXIX. De Juda, quando dormivit cum nuru sua.

[1Kb] 1. Jam deinde Judae factum consideremus, qui cum sua nuru concubuit, quid significaverit futurum. In Thamar ergo nuru Judae intelligitur plebs Judaea. Cui de tribu Juda reges tanquam mariti adhibebantur, merito nomen ejus amaritudo interpretatur. Ipsa enim Domino fellis poculum dedit.

[Col. 0268B] [8Kb] 2. Duo enim genera principum qui non recte operabantur in plebe, unum eorum qui oberant, alterum eorum qui nihil proderant, significabantur in duobus filiis Judae, quorum unus erat saevus ante Deum, alter in terram fundebat semen, ne semen daret ad fecundandam Thamar.

3. Nec sunt amplius quam duo genera hominum inutilia generi humano: unum nocentium, alterum praestare nolentium, et, si quid boni habent in hac terrena vita, perdentium, tanquam in terra fundentium. Quia in malo prior est qui nocet, quam ille qui non prodest, ideo major dicitur malignus, ille autem sequens, qui fundebat in terram.

4. Nomen quoque majoris, qui vocabatur Her, interpretatur pellicius, qualibus tunicis induti sunt primi homines, in poenam damnationis suae dimissi [Col. 0268C] ex paradiso. Sequentis autem nomen, qui vocabatur Onan, interpretatur moeror eorum.

[1Kb] 5. Quorum, nisi quibus nihil prodest, cum habeat unde prodesse possit, atque id perdat in terra? Majus porro malum est ablatae vitae, quod significat pellis, quam non adjutae, quod significat moeror eorum; Deus tamen ambos occidisse dictus est. Ubi figuratur regnum talibus hominibus abstulisse.

6. Tertius vero filius Judae, quod illi mulieri non jungitur, significat tempus ex quo reges plebis Judaeorum coeperunt de tribu Juda non fieri.

336 7. Ideo erat quidem filius Judae; sed eum Thamar maritum non accipiebat, quia erat eadem tribus Juda, sed jam in populo nemo inde regnabat. [Col. 0268D] Unde et nomen ejus Sela interpretatur dimissio ejus. Non pertinent sane ad hanc significationem viri sancti et justi, qui, licet illo tempore fuerint, ad Novum tamen pertinent Testamentum, cui prophetando scienter utiles fuerunt, qualis David fuit eo sane tempore quo jam Judaea coeperat reges ex tribu Juda non habere.

[Col. 0269A] [1Kb] 8. Non est computandus Herodes Major in regibus ejus, tanquam maritus Thamar. Erat enim alienigena, nec ei sacramento illo mysticae unctionis, tanquam conjugali foedere cohaerebat, sed tanquam extraneus dominabatur; quam potestatem a Romanis, et a Caesare acceperat, et sic ejus filii tetrarchae, quorum erat unus Herodes patris nomine appellatus, qui cum Pilato in passione Domini concordavit.

[1Kb] 9. Isti ergo alienigenae usque adeo non deputabantur in regno illo mystico Judaeorum, ut ipsi Judaei publice clamarent frendentes adversus Christum: Nos non habemus regem, nisi Caesarem (Joan. XIX, 15). Neque hoc verum, nisi illa universali dominatione Romanorum. Quippe etiam Caesar rex erat non [Col. 0269B] proprie Judaeorum, sed ut Christum negarent, et ut huic adularentur, ideo se tali voce damnarunt. Illo enim tempore, quo jam de tribu Juda regnum defecerat, veniendum erat Christo vero Salvatori Domino nostro, qui non obesset, multumque prodesset.

[1Kb] 10. Sic enim fuerat prophetatum: Non deficiet princeps ex Juda; neque dux de femoribus ejus, donec veniat, cui repositum est, et ipse erit expectatio gentium. Jam isto tempore omne quoque magisterium Judaeorum, et mystica, unde Christi vocabantur, unctio ipsa defecerat, secundum prophetiam Danielis. Tunc venit cui repositum (Dan. IX, 24), 337 qui est exspectatio gentium, et unctus est Sanctus sanctorum oleo exsultationis prae participibus suis.

[Col. 0269C] [1Kb] 11. Natus est enim Herodis Majoris tempore, passus est autem Herodis Minoris tetrarchae. Hujus itaque venientis ad oves quae perierant domus Israel, figuram gessit iste Judas, cum iret ad tondendas oves suas in Thanna, quod interpretatur deficiens. Jam enim defecerat princeps ex Juda, et omne magisterium, atque unctio Judaeorum, ut veniret cui repositum erat.

12. Venit autem cum suo pastore Odollamite, cui nomen Hiras. Et interpretatur Odollamites testimonium in aqua. Cum hoc plane testimonio Dominus venit, habens quidem testimonium majus Joanne. Sed tamen propter oves infirmas hoc testimonio est usus in aqua. Nam et ipse Hiras, quod nomen illius pastoris fuit, interpretatur fratris mei visio.

[Col. 0269D] 13. Vidit omnino fratrem suum Joannes. Fratrem secundum semen Abrahae, secundum cognationem Mariae matris ejus, et Elisabeth matris suae, eumdemque Dominum et Deum suum. Quia sicut ipse ait: Ex plenitudine ejus accepit. Vidit omnino, et ideo in natis mulierum major illo non surrexit. [Col. 0270A] Quia ex omnibus praenuntiantibus Christum ipse vidit, quod multi justi, et prophetae cupierunt videre, et non viderunt.

14. Salutavit ex utero, agnovit perfectius ex columba; et ideo tanquam Odollamites vere testimonium perhibuit in aqua. Venit autem Dominus ad oves tondendas, hoc est, exonerandas sarcinis peccatorum, ex quibus Ecclesiae laudatae in Canticis canticorum dentes essent velut grex detonsarum (Cant. IV).

15. Jam deinde Thamar habitum mutat, nam et commutans interpretatur. Thamar mutat habitum, mutat et nomen, et fit de Synagoga Ecclesia. Sed ut in ea nomen prorsus amaritudinis maneat. Non illius amaritudinis, in qua Domino fel ministravit: [Col. 0270B] sed illius in qua Petrus amare flevit; nam et Juda Latine confessio est. Confessioni ergo amaritudo misceatur, ut vera poenitentia praesignetur.

[1Kb] 16. Hac poenitentia fecundatur Ecclesia in omnibus gentibus constituta. Oportebat enim Christum pati, et resurgere tertia die, 338 et praedicari in nomine ejus poenitentiam et remissionem peccatorum per omnes gentes, incipientibus a Jerusalem. Nam et ipse habitus meretricis confessio peccatorum est. Typum quippe Ecclesiae gerit Thamar ex gentibus evocatae, sedens cum hoc habitu ad portam Henam, vel Henaim, quod interpretatur fontes.

17. Cucurrit enim, velut cervus ad fontes aquarum, pervenire ad semen Abrahae. Illic a non agnoscente fetatur, quia de illa praedictum est: Populus, [Col. 0270C] quem non cognovi, servivit mihi. Accepit in occulto annulum, monile et virgam, quia vocatione signatur, justificatione decoratur, glorificatione exaltatur.

18. Quos enim praedestinavit, illos et vocavit; quos autem vocavit, illos et justificavit; quos autem justificavit, illos et glorificavit (Rom. VIII). Sed haec, ut dixi, adhuc in occulto, ubi fit et conceptio sanctae ubertatis. Mittitur autem promissus haedus, tanquam meretrici. Haedus exprobratio peccati. Per eumdem Odollamitem, tanquam increpantem, et dicentem: Generatio viperarum. Sed non eam invenit peccati exprobratio, quam mutavit confessionis amaritudo.

[1Kb] 19. Post vero jam publicatis signis annuli, monilis et virgae, vicit temere judicantes Judaeos, quorum jam personam Judas ipse gestabat. Qui hodieque [Col. 0270D] dicunt, non hunc populum esse Christi, nec habere nos semen Abrahae, sed prolatis certissimis documentis nostrae vocationis, justificationis et glorificationis, sine dubio confundentur; et nos magis quam se justificatos esse fatebuntur. Pignora enim refert habere secum Ecclesia. Accusatur enim a Judaeis, [Col. 0271A] quasi adulteratrix legis; sed ostendit virgam, signum passionis, et monile legis legitimae, et annulum pignus immortalitatis.

[1Kb] 20. Quod autem Scriptura inducit parientem Thamar, et duos in utero geminos habentem, quorum scilicet primus, qui dicitur Zara, misit manum suam, et obstetrix ligavit coccinum; et dehinc illo manum intrinsecus retrahente, posterior, qui Phares vocatur, porrexit manum, et nascendo praecessit, figuraliter congruit, quod ostenderit Israel in legis opera manum suam, et eam prophetarum, 339 et ipsius Salvatoris pollutam cruore contraxerit. Postea vero proruperit populus gentium, scilicet ut futuri essent novissimi qui erant primi, et primi futuri essent qui erant novissimi.



CAPUT XXX. De historia. Joseph.
[Col. 0271B]

[1Kb] 1. Dehinc historia sequitur Joseph, qui, venditus a fratribus, in Aegyptum perductus, atque ibidem sublimatus est. Joseph unus ex duodecim filiis Jacob, quem pater prae caeteris filiis dilexit, Christum Dominum figuravit. Quem Deus Pater secundum carnem natum caeteris fratribus ex Abraham stirpe genitis praetulit. Unde et ibi dicitur: Amabat eum Jacob, eo quod in senectute genuisset eum.

2. Senescenti enim mundo illucens Dei Filius per Mariae virginis partum serus advenit, tanquam filius senectutis, secundum sacramentum suscepti corporis, qui erat ante per substantiam deitatis semper cum patre. Tunica autem polymita, [Col. 0271C] quam fecit ei pater, varietatem populorum ex omnibus gentibus in corpore Christi congregatam significavit.

[1Kb] 3. Somnium vero illud, per quod fratrum manipuli adoraverunt manipulum ejus, illud est, quod in Christo completum est: Adorabunt eum omnes reges terrae, omnes gentes servient ei. Scilicet per fidem fructum bonorum operum offerentes. Ipse est, quem sol et luna et stellae adorant, de quo sole dictum est: Laudate eum, sol et luna, laudate eum, omnes stellae.

[1Kb] 4. Ipsum enim excellentia sanctorum in solis nomine, et Ecclesiae claritas sub imagine lunae, et omnium numerositas populorum in figura stellarum adorant. Unde pater suus increpavit eum dicens: Nunquid ego et mater tua, et fratres tui adorabimus [Col. 0271D] te? Objurgatio ista patris duritiem populi Israel significat, pro ex quod ex se natum Christum esse cognoscunt, [Col. 0272A] adorare contemnunt. 340 Jacob mittit Joseph filium suum, ut de fratribus sollicitudinem gereret.

5. Et Deus Pater misit Filium suum unigenitum, ut genus humanum peccatis languidum visitaret. Mittitur utique ab illo patre, de quo scriptum est: Misit Deus filium suum in similitudinem carnis peccati; ut videret si recte agerentur oves. Et Dominus, inquit in Evangelio: Non veni, nisi ad oves perditas domus Israel.

[1Kb] 6. Invenit ergo Joseph fratres suos in Dothain. Dothain interpretatur defectio; vere in grandi defectione erant, qui de fratricidio cogitabant: cumque vidissent Joseph fratres sui procul, occidere eum cogitaverunt. Et Judaei videntes verum Joseph, Dominum [Col. 0272B] Jesum Christum, ut eum crucifigerent, uno omnes consilio statuerunt, dicentes: Crucifige eum. Fera pessima devoravit eum, id est, Judaica plebs interfecit eum; de qua Dominus in Evangelio dicit: Ecce ego mitto vos, sicut oves in medio luporum.

[1Kb] 7. Nudaverunt Joseph fratres sui tunica polymita, et talari, et Judaei Christum per mortem crucis expoliaverunt tunica corporali. Polymitam autem, id est, decoratam omnium virtutum diversitate. Resperserunt autem tunicam haedi sanguine, quia falsis eum testimoniis accusantes, in invidiam deduxere populi omnium peccata donantem.

[1Kb] 8. Mittitur dehinc in cisternam, id est, in lacum, et Christus, exspoliatus carne humana, descendit in infernum. De cisterna quoque levatus ille Ismaelitis, [Col. 0272C] id est, gentibus, venditur, et Christus, postquam de inferno egreditur, ab omnibus gentibus fidei commercio comparatur. Ille per Judae consilium triginta argenteis distrahitur, et hic Christus per consilium Judae Iscariotis eodem numero venundatus est.

341 [1Kb] 9. Dehinc Jacob posteritatis suae deplorans dispendia, quasi pater, filium lugebat amissum, quasi propheta flebat interitum Judaeorum. Denique scidit vestimentum suum, quod in passione Domini legimus factum a principe sacerdotum. Sed et velum templi scissum est, ut propheta et nudatum populum suum, et divisum ostenderet regnum. Igitur Joseph descendit in Aegyptum, et Christus in mundum.

10. Emit eum Eunuchus, id est, castus in disciplinis evangelicis populus Christianus. Erat autem [Col. 0272D] Joseph pulchra facie; ita et de Christo David ait: Speciosus forma prae filiis hominum; diffusa est gratia [Col. 0273A] in labiis tuis. Sed mulier, inquit, in eum oculos injecit, ut adulterium cum illa perpetraret.

11. Ista mulier figura erat Synagogae, quae saepe, sicut scriptum est, moechata est post deos alienos, similiter volebat et Christum in adulterii sui scelere retinere, ut negaret se esse Deum, et Pharisaeorum magis et scribarum quam legis praecepta servaret, quae illi velut maritus erat. Christus autem non acquiescens illicitae doctrinae, id est, adulterinae Synagogae, manu veste corporis apprehensus, carne se exuit, et liber mortis in coelum ascendit.

12. Calumniata est meretrix, ubi eum non potuit tenere, dicens quod templum Domini blasphemaret, et legis diceretur transgressor. Sed illum non carcer terruit, non inferna tenuerunt, cum etiam, ubi velut [Col. 0273B] puniendus descenderat, inde alios liberavit.

13. Denique invenit Joseph duos eunuchos de domo regis in carcere vinctos, duorum populorum credentium, vel incredulorum figuram gestantes: qui conclusi sub peccato Adae, transgressione obnoxii tenebantur. Qui ideo dicuntur eunuchi, quia castam acceperant regulam disciplinae. Eloquia, inquit, Domini casta.

14. Denique post trinam lucem Domino ab inferis resurgente, et legis obscura, ut Joseph, somnia revelante, solutus est a peccatis credentium populus, et inferni carcere liberatus redditur ministerio divinae legis. Incredulus autem, et impius populus Judaeorum, quia in conversionis ligno non credidit, transgressionis ligno suspenditur, ut illi alteri eunucho [Col. 0273C] contigit, qui Judaeorum imaginem indicavit.

15. Praeterea narrat Pharao somnium, interpretatur Joseph. 342 Sed quid significant septem anni, qui in septem spicis plenis, seu qui in septem vaccis pinguibus ostendebantur, nisi septem charismatum spiritualium dona, quibus ubertas fidei larga pietate redundat? At contra septem steriles et jejuni famem veritatis et justitiae novissimis temporibus significabant.

16. Congregavit autem Joseph per septem annos omnem frugum abundantiam, id est, frumenta fidei sanctorum horreis condens, per illa scilicet charismata septem, quasi per septem annos, ut cum septem anni inopiae coeperint, id est, cum iniquitas occurrerit septem capitalium criminum sub Antichristo, quando fames fide fuerit Salvatoris, tunc sancti [Col. 0273D] pariter et fideles habeant copiosam justitiae frugem, ne fides eorum inopia sermonis attenuata deficiat.

17. Inde Joseph, qui typum Christi induerat, currum meruit, et praeco clamavit ante eum, et constituit illum Pharao super universam terram Aegypti. [Col. 0274A] Et Dominus noster, postquam est distractus a Juda, ut Joseph a fratribus et de inferorum carcere surrexit, ascendit currum regni coelestis, de quo dictum est: Currus Dei decem millibus.

18. Et accepit potestatem a Patre praedicandi et judicandi: sicut Paulus apostolus ait: Et dedit ei nomen quod est super omne nomen, ut in nomine Jesu omne genu flectatur coelestium, terrestrium et infernorum. Accepit quoque et annulum, pontificatum scilicet fidei, quo credentium animae salutis signo signantur, frontibusque et cordibus nostris per signum crucis figura aeterni regis exprimitur.

19. Induiturque stola byssina, id est, carnem sanctam bysso splendidiorem, et stola immortalitatis; accepit quoque torquem auream, id est bonum intellectum. [Col. 0274B] Praeco ante eum praecedit, id est, Joannes Baptista, qui iter ejus praecedens praeconabat dicens: Parate viam Domini.

[1Kb] 20. Habebit et alium praeconem Eliam, qui ejus futurum praenuntiabit adventum, sive tubam angeli, quia ipse dixit: Veniet in tuba angeli. Vocatur quippe Joseph lingua Aegyptiaca Salvator mundi. 343 Quid manifestius de Christo, quando sub figura Joseph Salvator ostenditur, non tantum unius terrae Aegypti, sed etiam totius mundi? Triginta annorum erat Joseph, quando in conspectu regis Pharaonis stetit. Totidemque annis legitur fuisse Christus: quando sub typo Pharaonis in conspectu Herodis apparuit revelatus.

[1Kb] 21. Accepit ergo ex gentibus uxorem, id est, Ecclesiam, [Col. 0274C] ex qua genuit duos filios, id est, duos populos ex Judaeis et gentibus congregatos. Igitur post ubertatis annos, in universo orbe fames praevaluit. Merito, quia non erat qui faceret bonitatem. Post haec Joseph a penuria frumenti salvat Aegyptum, et Christus a fame verbi Dei liberat mundum: aperuit enim horrea sua Christus in omni orbe terrarum, et erogatione frumenti sui omnia subjugavit.

22. Nisi enim Joseph fratres vendidissent, defecerat Aegyptus. Nisi Christum Judaei crucifixissent, perierat mundus. Joseph interpretatur augmentatio, sive ampliatio. Sed in illo Joseph ampliationem non habuit, nisi sola Aegyptus; in nostro vero Joseph augmentum habere meruit universus mundus. Ille erogavit triticum, noster erogavit Dei verbum. Et in omnem terram [Col. 0274D] exiit sonus eorum.

[1Kb] 23. Dixit Jacob filiis suis: Est frumentum in Aegypto. Dicit Deus Pater: Ex Aegypto vocavi Filium meum Descendunt igitur decem provectiores fratres, id est, Judaei, quasi sub Decalogo legis et numero constituti: [Col. 0275A] quos ipse cognoscens, non est agnitus ab eis. Cognoscuntur et Hebraei a Christo, ipsi autem non cognoscunt eum.

[1Kb] 24. Dederunt illi quidem pecuniam; sed Joseph, id est, Christus, triticum dedit, et argentum reddidit, quia non pecunia emitur Christus, sed gratia. Vidit Joseph Benjamin fratrem suum parvulum; mystice quoque vidit Jesus Paulum, quando circumfulsit eum lux.

[1Kb] 25. Parvulus dicitur, quia nondum maturam in carne fidei aetatem 344 gerebat. Unde etiam et adolescens legitur fuisse, quando lapidantium Stephanum vestimentum servabat. Flevit Joseph, et caecitas Pauli fletus est Christi. Lavat faciem suam, ut amissum et lumen restituat; lavit faciem suam Christus, [Col. 0275B] ubi baptizatus est Paulus, per quem Dominus Jesus a plurimis videretur. Dehinc scyphus argenteus soli sacculo junioris inseritur.

[1Kb] 26. Sed quid sibi vult, quod inventus est in sacco Benjamin scyphus Joseph, nisi quia in corpore Pauli jam doctrinae coelestis praefulgebat eloquium, dum esset eruditus in lege? Sed quia subjectus non erat divinae gratiae, intra saccum erat scyphus, doctrina intra legem, lucerna intra modium.

27. Missus tamen Ananias, manum posuit, marsupium solvit. Marsupio soluto, argentum resplenduit, et decidentibus squammis, velut quibusdam sacci vinculis soluto sacco, id est, deposito legis velamine, adeptus est gratiae libertatem, et revelata facie, sermones Evangelii praedicavit.

[Col. 0275C] [1Kb] 28. Dati sunt ei triginta argentei cum quinque stolis optimis. Triginta argenteos a Christo accipit, quicunque praedicat Trinitatem, sive Christi crucem. Ideoque Paulus ait: Neque enim judicavi scire me aliquid inter vos, nisi Jesum Christum, et hunc crucifixum. Quinque autem stolas accepit, id est, sapientiae, omniumque sensuum multiplicem in lege disciplinam.

29. Praecellit igitur Paulus, ejus exuberat portio meritorum; sed tamen habent et fratres, id est, alii praedicatores gratiam suam. Binas stolas, id est, ut confiteantur Christum et Deum esse et hominem, juxta quod in Proverbiis legitur: Omnes domestici ejus vestiti sunt duplicibus, id est, mystica, vel morali intelligentia.

30. Mittuntur et patri munera. Filius honorat Patrem, [Col. 0275D] Christus populum suum invitat promissis, invitat muneribus. Portant haec munera asini: illi gentiles inutiles, et laboriosi ante, nunc autem utiles, [Col. 0276A] portant in typo Christi munera, portaturi in Evangelio munerum largitorem.

31. Dimisit Joseph fratres suos, qui nuntiaverunt patri, dicentes: Joseph vivit, et ipse dominus est in omni terra Aegypti. Expavit autem 345 Jacob, id est, plebs incredula; sed postquam gesta Christi agnoverit, reviviscit spiritus ejus, et qui mortuus videbatur, fide resurrectionis Christi vivificatur.

[1Kb] 32. Vocatur ergo a filiis suis, id est, a Petro et Paulo, et Joanne populus Judaeorum invitatur ad gratiam. Occurrit illi Judas, quod interpretatum est confessio, quia praecedit jam confessio, quos antea perfidia possidebat; et sic Joseph verus Christus occurrit, qui senescentem jam suscipiat ultimis temporibus populum Judaeorum, non secundum illius merita, [Col. 0276B] sed secundum electionem suae gratiae.

[1Kb] 33. Et imponit manum suam super oculos ejus, et caecitatem aufert. Cujus ideo distulit sanitatem, ut postremus crederet, qui ante non putavit esse credendum in Christo, et praerogativam superioris amitteret. Unde et Apostolus ait: Quia caecitas ex parte in Israel facta est, donec plenitudo gentium intraret, et sic omnis Israel salvus fieret.

34. Tradidit post haec Joseph parentibus, et fratribus optimam terram Gessen, praebens eis cibaria, quia fames oppresserat terram. Sic et Dominus eligens optimam terram, parentibus, id est patriarchis et prophetis, ex quibus Christus secundum carnem est genitus, sive omnibus sanctis, de quibus in Evangelio dicit: Hi sunt fratres mei, qui faciunt voluntatem Patris. [Col. 0276C] His igitur dat terram scilicet repromissionis regni Dei, de qua dicit Propheta: Credo videre bona Domini in terra viventium.



CAPUT XXXI. De benedictionibus patriarcharum.

[1Kb] 1. Dehinc Joseph festinans accipere benedictionem patris duos filios obtulit, Manassen et Ephraim, in quibus sicut factum est in Esau et Jacob, dicente Domino: Major serviet minori, ita et in 346 istis duobus filiis Joseph. Nam major Manasses, qui interpretatur oblivio, typum gessit Judaeorum, qui obliti sunt Deum suum, qui fecit eos.

2. Minor autem Christianorum, qui fecunditatem sonat, quod est proprium populi junioris, qui corpus est Christi, qui fecundatus est in latitudine mundi. [Col. 0276D] Hos quidem cum benedicere vellet Jacob, posuit Joseph Ephraim ad sinistram, Manassen autem ad dexteram illius constituit.

[Col. 0277A] [1Kb] 3. At ille cancellatis manibus crucis mysterium praefigurans, translata in minorem dextera, majori sinistram figuraliter superposuit. Sicque crucis similitudo super capita eorum denotata Judaeis scandalum, Christianis futuram gloriam praesignavit, senioremque per crucis mysterium sinistrum factum de dextro, et juniorem dextrum de sinistro, quia Judaeis in nostra deserta labentibus, nos illorum gloriam adepti sumus.

4. Talique sacramento majori populo Judaeorum praepositus est minor populus gentium. Unde et idem patriarcha ait: Hic quidem erit in populum, sed hic exaltabitur.

[1Kb] 5. His completis, vocavit Jacob filios suos, ut benediceret eos mystico ordine, loquens vero tanquam [Col. 0277B] futurorum praescius. Dixitque eis, quae novissimis temporibus futura erant, incipiens ita: Ruben primogenitus meus. Secundum mysticam intelligentiam Ruben prioris populi videtur ferre personam. Cui etiam Dominus per prophetam dicit: Israel primogenitus meus.

[60Kb] 6. Et enim juxta quod primogenitis debebatur, ipsius erat accipere sacerdotium, atque regnum. Additur: Tu virtus mea, utique 347 quia ex ipso populo fundamentum fidei, ex ipso virtus Dei, qui est Christus, advenit. Principium doloris mei. Quomodo autem ipse sit principium dolorum, nisi dum Deo Patri semper irrogat injuriam, dum convertit ad eum dorsum, et non faciem? Iste prior in donis, quia primis ipsis data [Col. 0277C] sunt eloquia Dei: primis ipsis legislatio, et Testamentum, sive promissio. Iste major in imperio, utique pro magnitudine virium, qui copiosius caeteris in hoc saeculo populus idem regnavit.

7. Effusus es autem, sicut aqua, peccando in Christum, quasi aqua, quae vasculo non tenetur, voluptatis effusus est impetu. Et idcirco addidit: Ultra non crescas. Quia populus ipse postquam in universo orbe dispersus est, valde imminutus atque abbreviatus est.

[1Kb] 8. Sed quare talia meruit, ita subjecit: Quia ascendisti cubile patris tui. Non sicut Judaei intelligunt, hoc proinde dictum esse, eo quod cum Bala concubina patris sui concubuerit. Prophetia enim futura praenuntiabat, non quae fuerant gesta, ipso patriarcha [Col. 0278A] dicente: Annuntiem vobis, quae ventura sunt novissimis diebus.

9. Et ideo in praeteritum non est referendum, quod ille futurum praedixit. Praedicebat enim Domini passionem, et primogenitae plebis audaciam, quia ascendit cubile Dei Patris sui, et maculavit stratum ejus, quando corpus dominicum, in quo plenitudo divinitatis requiescebat, raptum in cruce suspendit, et ferro commaculavit.

[1Kb] 10. Post haec convertitur ad Simeon et Levi, dicens: Simeon, et Levi fratres, vasa iniquitatis bellantia. Per Simeon et Levi scribae et sacerdotes Judaici populi intelliguntur. De Simeone enim scribae erant Judaeorum. De tribu vero Levi principes sacerdotum. De quibus scriptum est: Quia consilium fecerunt, ut [Col. 0278B] Jesum morti traderent (Matth. XXVI). De quo consilio iste patriarcha, qui jam mente Deum videbat, dicit: In consilium eorum non veniat anima mea. Et reliqua.

348 [1Kb] 11. Horrebat enim jam illo tempore sanctus iste patriarcha videre consilia tantorum scelerum, quae in novissimis temporibus facturi erant Judaei. Sequitur: Quia in furore suo occiderunt virum, id est, Christum, juxta quod Isaias ait: Vae animae ipsorum (Isai. III, 9), quia cogitatio ipsorum consilium malum adversus se dicentes: Alligemus justum, quia inutilis est nobis, et in dolore suo suffoderunt murum, quando lancea confonderunt illum, spirituale et fortissimum propugnaculum, quod custodit Israel.

12. Maledictus furor eorum, quia pertinax, utique [Col. 0278C] ad tantum scelus perpetrandum, quando furore accensi, et ira, obtulerunt Christum Pontio Pilato, dicentes illi: Crucifige, crucifige (Luc. XXIII); et, Si hunc dimittis, non es amicus Caesaris (Joan. XIX). Et indignatio eorum, quia dura, dum Barabbam latronem dimittendum peterent, et principem vitae crucifigendum postularent.

13. Dividam eos in Jacob, et dispergam eos in Israel. Hic duo nominantur, divisi et dispersi: idcirco, quia nonnulli ex ipsis Domino crediderunt, quidam in infidelitate permanserunt. Divisi enim dicuntur ii qui ab eis separantur, et veniunt ad fidem. Dispersi autem ii quorum patria temploque subverso, per orbem terrae incredulum genus illorum spargitur.

[1Kb] 14. Juda, te laudabunt fratres tui. Per hunc enim [Col. 0279A] Judam verus confessor exprimitur Christus, qui ex ejus tribu secundum carnem est genitus. Ipsum laudant fratres sui, apostoli scilicet, et omnes cohaeredes ejus, qui per adoptionem filii Deo Patri effecti sunt, et Christi fratres per gratiam, quorum ipse est Dominus per naturam.

15. Manus tua in cervicibus inimicorum tuorum. Iisdem enim manibus atque eodem crucis trophaeo et suos texit, et inimicos, et adversarias potestates curvavit, juxta quod Pater promittit ei, dicens: Sede ad dexteram meam, donec ponam inimicos tuos scabellum pedum tuorum (Psalm. CIX).

349 [1Kb] 16. Adorabunt te filii patris tui. Quoniam multi ex filiis Jacob adorant eum per electionem gratiae salvi facti. Catulus leonis Juda. Quoniam nascendo [Col. 0279B] parvulus factus est, sicut scriptum est: Parvulus natus est nobis. Ad praedam, fili mi, ascendisti (Isai. IX), id est, ascendens in crucem, captivos populos redemisti. Et quos ille leo contrarius invaserat, tu moriens eripuisti. Denique rediens ab inferis ascendisti in altum, captivam duxisti captivitatem (Ephes. IV).

[1Kb] 17. Requiescens accubuisti, ut leo. Manifestissime in passione Christus recubuit, quando, inclinato capite, tradidit spiritum, sive quando in sepulcro securus, velut quodam corporis somno, quievit. Sed quare, ut leo, et velut catulus leonis? In somno enim suo leo fuit, quia non necessitate, sed potestate hoc ipsum implevit, juxta quod et ipse dixerat: Potestatem habeo ponendi animam meam, et nemo eam tollit a me, sed ego eam pono (Joan. X).

[Col. 0279C] [1Kb] 18. Quod vero addidit, et ut catulus leonis, inde enim mortuus, unde et natus. Physici autem de catulo leonis scribunt, quod cum natus fuerit, tribus diebus et tribus noctibus dormit. Tunc deinde patris fremitu, vel rugitu, veluti tremefactus cubilis locus, suscitare dicitur catulum dormientem.

19. Quod valde convenienter de passionis morte aptatur in Christo, qui, tribus diebus et tribus noctibus in cubili sepulcri jacens, somnum mortis implevit. Bene ergo Christus, ut leo, requievit, qui non solum mortis acerbitatem non timuit, sed etiam in ipsa morte mortis imperium vicit. Bene idem iterum ut catulus leonis, quia die tertio resurrexit.

[1Kb] 20. Unde et sic adjungitur de resurrectione ejus: Quis suscitabit eum? hoc est, nullus hominum, nisi [Col. 0279D] se ipse, juxta quod idem de corpore suo dixit: Solvite [Col. 0280A] hoc templum, et in triduo suscitabo illud (Joan. II).

350 21. Non deficiet princeps de Juda, nec dux de femoribus ejus, donec veniant quae reposita sunt ei, et ipse erit exspectatio gentium. Hic locus manifestissime ad Judam refertur; tandiu enim fuit ex semine ejus apud Judaeos intemerata successio regni, donec Christus ad redemptionem mundi ex Virgine nasceretur.

[1Kb] 22. Probant hoc historiae Judaeorum, quibus ostenditur primum alienigenam regem in gente Judaeorum fuisse Herodem, quo tempore Christus natus est. Quod si putant Judaei, non venisse Christum, ergo de tribu Juda usque hodie Judaeorum permanet regnum. Itaque non defuit rex de populo Juda, donec veniret cui repositum est.

[Col. 0280B] 23. Sed quia non solum Judaeis profuit, qui mittendus erat, ideo sequitur: Et ipse erit exspectatio gentium, alligans ad vineam pullum suum. Pullus suus ex gentibus, populus cui adhuc nunquam fuerat legis onus impositum: hunc copulavit ad vineam apostolorum, qui ex Judaeis sunt.

24. Nam vinea Domini Sabaoth domus est Israel (Isai. V). Et ad vitem, o fili mi, asinam suam. Ipse dixit: Ego sum vitis vera (Joan. XV). Ad hanc vero vitem alligat asinam suam, cui supersedet, Ecclesiam ex nationibus congregatam. Hanc itaque ad vitem corporis sui alligavit vinculo charitatis, et disciplinae evangelicae nexu, ut de imitatione illius vivens, efficiatur haeres Dei, et cohaeres Christi.

[1Kb] 25. Alii namque hanc asinam Synagogam interpretantur, [Col. 0280C] tardigradam scilicet, et gravi pondere legis oppressam. Lavabit in vino stolam suam, sive carnem suam in sanguine passionis, sive sanctam Ecclesiam in illo vino, qui pro multis effunditur in remissionem peccatorum.

[1Kb] 26. Et in sanguine uvae pallium suum. Pallium gentes sunt, quas corpori suo conjunxit, sicut scriptum est: Vivo ego, dicit Dominus, nisi hos omnes induam, sicut vestimentum. Nos quippe Christus in sanguine uvae mundavit, quando sicut botrus in ligno crucis pependit. Tunc enim ex latere ejus sanguis et aqua profluxit. Sed aqua nos abluit, sanguis redemit.

351. [1Kb] 27. Pulchriores oculi ejus vino. Oculi Christi apostoli, et evangelistae sunt, qui scientiae lumen universo corpori Ecclesiae praestant. Hi pulchriores vino [Col. 0280D] probantur, quia doctrina eorum austeritatem vini veteris exsuperat, id est, priscae legis traditionem. [Col. 0281A] Evangelica enim praecepta longe clariora sunt quam Veteris Testamenti mandata.

[1Kb] 28. Et dentes lacte candidiores. Dentes praedicatores sancti sunt, qui praecidunt ab erroribus homines, et eos, quasi comminuendo, in Christi corpore transferunt. Nomine autem, lactis doctrina legis significatur, quae carnalem populum, tanquam parvulos, poculo lactis alebat: cujus quidem candidiores lacte effecti sunt doctores Ecclesiae, quia fortem, et validum cibum verbi mandunt, atque distribuunt.

29. De quibus dicit Apostolus in Epistola ad Hebraeos: Perfectorum autem est solidus cibus (Hebr. V). Et bene candidiores lacte dentes ejus dicit. Omnes enim qui perfecti sunt, et qui, Scripturarum cibos explanantes, subtilem et minutum intellectum, qui [Col. 0281B] spiritualis cibus dicitur, Ecclesiae corpori subministrant, candidi debent esse, et puri, atque ab omni macula liberi.

[1Kb] 30. Zabulon in littore maris habitabit, et in statione navium. Zabulon, qui interpretatur habitaculum fortitudinis, Ecclesiam significat fortissimam ad omnem tolerantiam passionis. Haec in littore maris habitat, et in statione navium, ut credentibus sit refugium, et periclitantibus demonstret fidei portum.

31. Haec, contra omnes turbines saeculi immobili et inconcussa firmitate solidata, spectat naufragium Judaeorum et haereticorum procellas, qui circumferuntur omni vento doctrinae, quorum etsi tunditur fluctibus, frangit tamen ipsa fluctus, non frangitur, nec ullis haeresum tempestatibus cedit, nec ulli vento [Col. 0281C] schismatum commota succumbit.

[1Kb] 32. Pertendit autem usque ad Sidonem, hoc est, usque ad gentes pervenit. Legitur etiam in Evangelio, inde assumptos esse 352 aliquos apostolorum, et in ipsis locis Dominum saepe docuisse, sicut scriptum est: Terra Zabulon, et terra Nephthalim, via maris trans Jordanem Galilaeae gentium, populus qui sedebat in tenebris vidit lucem magnam.

33. Issachar asinus fortis. Issachar, quod interpretatur merces, refertur ad populum gentium, quem Dominus sanguinis sui pretio mercatus est. Hic Issachar asinus fortis ascribitur, quia prius gentilis populus, quasi brutum animal et luxuriosum erat, nullaque ratione subsistens. Nunc vero fortis est, Redemptori Domino colla subjiciens, et jugum disciplinae evangelicae perferens.

[Col. 0281D] [1Kb] 34. Hic accubans inter terminos, vidit requiem, quod esset bona, et terram, quod optima; inter terminos namque accubare est praestolato mundi fine requiescere, nihilque de his quae nunc versantur in medio quaerere, sed ultima desiderare, et fortis asinus requiem [Col. 0282A] videt, et terram optimam, cum simplex gentilitas idcirco se ad robur boni operis erigit, quia ad aeternae vitae patriam tendit.

[1Kb] 35. Unde etiam et ponet humerum suum ad portandum, quia dum ad promissam requiem pervenire desiderat, cuncta mandatorum onera libenter portat. Unde et factus est tributis serviens, hoc est, regi, et Christo suo fidei dona operumque bonorum munera offerens. Dan judicabit populum suum, sicut alia tribus in Israel. Fiat Dan coluber in via, et cerastes in semita, etc. Alii dicunt Antichristum praedici per haec verba de ista tribu futurum.

[1Kb] 36. Alii de Juda, a quo traditus est Christus, haec scripta pronuntiant, et equitem, et equum Dominum cum carne suscepta designari volunt. Retrorsum autem [Col. 0282B] cadere, ut in terram reverteretur, unde assumptus est. Sed quoniam die tertia resurrexit, ideo ait: Salutare tuum exspectabo, Domine, sicut et per David dicit: Non relinques animam meam in inferno (Psalm. XV). Hoc quidem ita exponunt.

[1Kb] 37. Alii vero hanc prophetiam ad Antichristum transferunt. 353 De tribu enim Dan venire Antichristum ferunt, pro eo quod in hoc loco Dan et coluber asseritur, et mordens, unde et non immerito dum Israeliticus populus terram in castrorum partitione susciperet, primus Dan ad aquilonem castrametatus est, illum scilicet significans qui in corde suo dixerat: Sedebo in monte Testamenti, in lateribus aquilonis, ascendam super altitudinem nubium, similis ero Altissimo. (Isai. XIV.)

[Col. 0282C] 38. De quo per prophetam dicitur: A Dan auditus est fremitus equorum ejus (Jerem. VIII). Qui non solum coluber, sed etiam cerastes vocatur. Cerata enim Graece cornua dicuntur; serpensque hic cornutus esse perhibetur, per quem digne adventus Antichristi asseritur, quia contra vitam fidelium cum morsu pestiferae praedicationis armabitur etiam cornibus potestatis.

39. Quis autem nesciat semitam angustiorem esse quam viam? Fit ergo Dan coluber in via, quia in praesentis vitae latitudinem eos ambulare provocat, quibus quasi parcendo blanditur. Sed in via mordet, quia eos quibus libertatem tribuit, erroris sui veneno consumit. Fit iterum cerastes in semita, quia quos fideles reperit, et sese ad praecepti coelestis [Col. 0282D] angusta itinera constringentes, non solum nequitia callidae persuasionis impetit sed etiam terrore potestatis premit. Et in persecutionis languore post beneficia fictae dulcedinis exercet cornua potestatis.

40. Quo in loco equus hunc mundum significat, qui per elationem suam in cursu labentium temporum [Col. 0283A] spumat. Et quia Antichristus extrema mundi apprehendere nititur, cerastes iste equi ungulam mordere perhibetur. Ungulam quippe equi mordere est extrema saeculi feriendo contingere, ut cadat ascensor ejus retro.

41. Ascensor equi est, quisquis extollitur in dignitatibus mundi; qui retro cadere dicitur, et non in faciem, sicut Saulus cecidisse memoratur. In faciem enim cadere est in hac vita suas unumquemque culpas agnoscere, easque poenitendo deflere. Retro vero, quo non videtur, cadere est ex hac vita repente decidere, et ad quae supplicia ducatur, ignorare.

42. Et quia Judaea, erroris sui laqueis capta, pro Christo Antichristum exspectat, bene Jacob eodem [Col. 0283B] loco repente in electorum voce conversus est, dicens: Salutare tuum exspectabo, Domine, id est, non sicut infideles Antichristum, sed eum qui in redemptionem nostram 354 venturus est, verum credendo fideliter Christum.

43. Gad accinctus praeliabatur ante eum. Iste Gad accinctus personam Domini exprimit, qui in primo adventu humilitatis suae ante adventum Antichristi praeliaturus occurrit. Accinctus gladio verbi sui circa femur potentissime (Psalm. XLIV), quo inimicos divisit, id est, filium a patre, filiam a matre, nurum a socru, juxta quod legitur in Evangelio: Non veni pacem mittere in terram, sed gladium (Matth. X).

44. Quod autem ait ipse, accingetur retrorsum, [Col. 0283C] claritas Domini nostri in secundo regno ejus ostenditur, quia cum venerit Antichristus, idem occurret retrorsum, id est, post ejus vestigia Christus celeri adventu progrediens, ut interficiat eum gladio oris sui.

45. Unde et bene idem Gad latrunculus interpretatur, eo quod posterior, id est, secus pedes, quasi latrunculus, rapido atque improviso adventu exsiliat contra apertam Antichristi oppugnationem. Hinc est quod evangelista proclamat, dicens: Quia dies Domini, sicut fur, ita in nocte veniet (I Thess. V). Christus ergo et ante, et retro praeliari contra Antichristum scribitur.

[1Kb] 46. Ante eum namque in occulto adventu humifitatis dimicat. Post eum manifestus in gloria majestatis. [Col. 0283D] Demonstrat aperte Moyses prophetiam patriarchae hujus specialiter pertinere ad Christum. Sic enim ait: Benedictus, inquit, in latitudine Gad.

[1Kb] 47. Quasi leo requievit, cepitque brachium, et verticem, et vidit principatum suum. Agnoscant itaque quis requieverit, sicut leo, nisi Christus in sepulcro suo? Quis confregerit verticem, brachiaque potentium, nisi Redemptor noster, qui humiliavit virtutem, et superbiam excelsorum? Quis vidit principatum [Col. 0284A] suum, nisi ille cui datus est principatus, et honor, et regnum?

[1Kb] 48. Aser, pinguis panis ejus, et praebebit delicias regibus. Aser, cujus nomen significat divitias, idem Christus est, cujus est altitudo divitiarum, sapientiae, et scientiae, qui propter nos factus est pauper, cum dives esset; cujus panis pinguis factus est, caro scilicet ejus, quae est esca sanctorum.

355 49. Quam si quis manducaverit, non morietur in aeternum. Iste etiam praebet delicias sapientiae regibus, id est qui sensus proprios bene regunt, qui dominantur vitiorum suorum, qui castigant corpora sua, et in servitutem subjiciunt.

50. Nephthalim, quod interpretatur dilatatio, apostolos et praedicatores sanctos significat, quorum [Col. 0284B] doctrina in latitudine totius mundi effusa est. Ex hac enim tribu fuerunt apostoli, qui sunt principes Ecclesiarum, et duces, et principes Zabulon, et principes Nephthalim, qui sine dubio ad personam referuntur apostolorum.

51. Ipsi filii excussorum (Psalm. CXXVI), id est, prophetarum, qui in manu Dei potentis positi sunt, et tanquam sagitta excussa pervenerunt usque ad finem terrae. Unde et bene hinc Nephthalim cervus emissus scribitur, quia nimirum apostoli, sive praedicatores Evangelii, veloci saltu exsilientes, in morem cervorum transcendunt implicamenta saeculi hujus. Sicque, excelsa ac sublimia meditantes, dant eloquia pulchritudinis, id est praedicant cunctis gentibus doctrinam Domini Salvatoris.

[Col. 0284C] 52. Filius accrescens Joseph. Haec prophetia post passionem Domini paternae vocis imaginem tenuit, quia redeuntem in coelum post victoriam Christum Pater alloquitur dicens: Filius accrescens Joseph, filius accrescens, utique in gentibus. Quia cum ob incredulitatem Synagogae populum reliquisset, innumeram sibi plebem Ecclesiae ex omnibus gentibus ampliavit.

53. Quod et David cecinit, dicens: Reminiscentur, et convertentur ad Dominum universi fines terrae (Psal. XXI). Filius accrescens decorus aspectu. Omnes enim superat illius pulchritudo, juxta quod in Psalmis et de ipso canitur: Speciosus forma prae filiis hominum (Psalm. XLIV). Filiae discurrerunt super murum, id est, gentes, vel Ecclesiae, quae crediderunt [Col. 0284D] in Christum.

[1Kb] 54. Haec super soliditatem fidei, quasi super murum, amore pulchritudinis Christi accensae discurrunt, ut verum sponsum per contemplationem aspiciant, et osculo charitatis illi copulentur, et adhaereant. Sed objurgati sunt eum, quando falsis testimoniis calumniantes, Sanctum Domini opprimere Synagogae populi tentaverunt. Invideruntque illi, habentes jacula; neque enim quisque in 356 [Col. 0285A] Joseph conjecit sagittam, vel aliquod vulneris telum; sed hoc specialiter evenit in Christo.

55. Sedet in forti arcus ejus. Christus enim arcum suum et arma pugnandi posuit in Deo, qui fortis est propugnator, cujus virtute conciditur omnis nequitia perfidorum. Et dissoluta sunt vincula brachiorum ejus, quibus fratres ad Pilatum eum vinctum duxerunt, vel quibus eum suspensum ligno crucifixerunt. Rescissa sunt enim per manus Jacob, hoc est, per manum omnipotentis Dei Jacob, ex cujus ore ipse Dominus bonus pastor egressus est, lapis et firmitas credentium in Israel.

56. Deus patris tui erit adjutor tuus. Quis adjuvit Filium, nisi solus Pater? qui dixit: Jacob puer meus, suscipiet eum anima mea. Et omnipotens benedicet tibi [Col. 0285B] benedictionibus coeli desuper, benedictionibus abyssi jacentis deorsum. Universa enim subjecit ei coelestia per benedictionem abyssi coeli, et terrena per benedictionem jacentis deorsum, ut omnibus angelis et hominibus dominetur.

[1Kb] 57. Benedictionibus uberum, sive duorum Testamentorum, quorum altero nuntiatus est, altero demonstratus, sive benedictionibus uberum Mariae, quae vere benedicta erat, quia eadem sancta virgo Domino potum lactis immulsit. Unde illa mulier in Evangelio ait: Benedictus venter qui te portavit, et ubera quae suxisti (Luc. XI).

[1Kb] 58. Benedictionibus uberum et vulvae. Etiam hic benedicitur vulva ejusdem matris, illa utique virginalis, quae nobis Christum Dominum edidit, de quo [Col. 0285C] partu per Jeremiam dicitur: Priusquam te formarem in utero, novi te, et antequam exires de vulva, sanctificavi te (Jerem. I). Benedictiones patris tui confortatae sunt benedictionibus fratrum tuorum. Benedictiones, inquit, patris tui coelestis, quae datae sunt tibi a summo coeli, et abyssi confortatae sunt, id est, praevaluerunt benedictionibus fratrum tuorum.

59. Ultra omne enim sanctorum meritum patriarcharum, sive prophetarum, convaluit benedictio omnipotentis Patris in Filio: 357 ita ut nullus sanctorum ei aequetur. Donec venerit desiderium collium aeternorum. Colles isti sancti sunt, qui Christi adventum prophetantes, magno cum desiderio incarnationem ejus exspectaverunt, de quibus et Dominus dicit: Quia multi justi et prophetae cupierunt [Col. 0285D] videre quae videtis (Matth. XIII, 17). Hi ergo sancti dicti sunt colles propter excellentiam sanctitatis.

60. Qui etiam aeterni vocantur, quia vitam consequuntur aeternam, nec intereunt cum mundo, sed esse creduntur aeterni. Fiant in capite Joseph; omnes scilicet benedictiones istae super caput Christi ponuntur, [Col. 0286A] quas incarnatus accepit. Et super verticem Nazaraei; de quo scriptum est: Quia Nazaraeus vocabitur (Matth. II), id est, sanctus Dei inter fratres suos, quia est caput omnium eminens universorum sanctorum, quos etiam et fratres vocat in Psalmis.

[1Kb] 61. Benjamin lupus rapax, mane comedens praedam, ad vesperam dividet spolia. Quibus dictis apostolus Paulus designatur, de Benjamin stirpe progenitus, qui mane rapuit praedam, id est, in primordiis fideles, quos potuit, devastavit. Vespere autem spolia divisit, quia fidelis postmodum factus sacra eloquia audientibus discretione mirifica dispensavit: legimus quemdam ex doctoribus ad urbem Jerusalem ea quae de Benjamin scripta sunt referentem. Benjamin, inquit, filius doloris interpretatur.

[Col. 0286B] 62. Hic sorte haereditatis eum locum accepit, in quo terrena est Jerusalem, quae nunc propter incredulitatem abjecta est, atque repulsa. Haec enim in filiis sub persona Benjamin designatur. Nam sicut Benjamin ultimam consequitur benedictionem, ita et idem populus ultimus est salvandus, postea quam plenitudo gentium introierit.

63. Dicitur enim Benjamin lupus rapax. Lupus, scilicet, quia ipse populus effudit sanguinem prophetarum, atque justorum. Rapax autem propter multam aviditatem dicitur. Ex multa enim fame verbi Dei et inedia veniet; rapax, quia et ipse violenter diripuit regnum Dei. Hic autem mane comedit praedam. Mane illud creditur tempus, quo legem accepimus. Tunc enim mundo prima quaedam illuminatio [Col. 0286C] scientiae data est. Comedit autem mane 358 quia lege, quam accepit, edit adhuc, et meditatur, licet sequens legem justitiae in legem fidei non pervenerit.

64. Ad vesperam autem dividet spolia. Vespera est illud tempus novissimum, quo convertetur. Tunc ergo dividet escam, quia tunc intelliget dividendam esse litteram a spiritu, et tunc cognoscet quia littera occidit, spiritus autem vivificat. Quia ergo jam per gratiam Domini illuminatus incipit legis spiritualia dividere, ac separare a corporibus, ideo dicitur ad vesperam dividet escam, quod tota die in lege meditans ante non fecit.

[1Kb] 65. Quaeritur autem de Jacob cur omnes quos de liberis et de ancillis genuit aequali honore filios et [Col. 0286D] haeredes constituerit, nisi ut ostenderet quod Christus Dominus omnibus gentibus, quae per fidem corpori ejus conciliantur, cunctis pari honore et gloria habitis, coelestia praemia largiatur? nec est discretio, Judaeus an Graecus, barbarus an Scytha, servus an liber sit, quia per omnia et in omnibus Christus.

[Col. 0287A] 66. Properea enim figuram servi Salvator noster et Dominus induit, et pro libero et servo servivit, ut omnibus credentibus in se aequale donum bonorum coelestium largiatur. Nec praefertur apud illum qui secundum carnem nobilior sit. Quicunque enim [Col. 0288A] fidem Domini promeretur, nullis maculis carnalis nativitatis offuscatur. Nam hoc ita futurum etiam per Prophetam significatur, dicente Domino: Erit in novissimis diebus, effundam de spiritu meo super omnem carnem.



IN EXODUM.
[Col. 0287]


359 PRAEFATIO.
[Col. 0287A]

1. Quaedam mysteria ex libro Genesis, et obscuriora rerum gestarum, quae allegoricis sunt obtecta figuris, ex libris majorum breviter excepta perstrinximus.

[Col. 0287B] [1Kb] 2. Nonnulla vero sequentis legis typica et figurata mysteria singillatim ex litteris sanctorum virorum sublata subjungimus, pauca scilicet ex eorum stylo promentes.

3. Nam omnia legis quis poterit indagare, quae tam immensa sunt, ut nec juxta historiae textum explicari facile possint? Proinde tantum secuti sumus, quantum contiguo operi sufficiendum putavimus, ne libellus excedat modum, nec lector incurrat fastidium.



CAPUT I. De septuaginta animabus

[1Kb] 1. Primo omnium septuaginta animae cum Jacob introierunt in Aegyptum. Septuaginta discipuli ad [Col. 0287C] praedicandum verbum Dei totum mittuntur in mundum.

2. Aliter hae septuaginta animae, quae in Aegyptum ingressae sunt, mystice in numero remissionis accipiuntur, scilicet ut huic 360 saeculo, quod per Aegyptum figurabatur, post tanta peccata et sacrilegia donaretur remissio peccatorum. Aegyptus enim hic mundus esse figuraliter multis prophetarum vocibus approbatur.



CAPUT II. De morte Joseph.

[1Kb] 1. Mortuo Joseph, et fratribus ejus, creverunt filii Israel, et invaluerunt nimis. Sic et noster verus Joseph, postquam pro omnibus gustavit mortem, per quam destruxit diabolum, qui habebat mortis [Col. 0287D] imperium, multiplicatus est fidelium populus. Nisi enim, sicut ipse ait, cecidisset granum frumenti in terram, et mortuum fuisset (Joan. XII), non utique fructum hunc plurimum totius orbis terrae Ecclesia attulisset.



CAPUT III. De afflictione populi.
[Col. 0288A]

[1Kb] 1. Affligit Pharao filios Israel luto, et latere. Israel similitudo est populi nostri. Pharao autem est diaboli, qui imposuit jugum gravissimum servitutis [Col. 0288B] ex luto et latere operari; id est, terrenis et lutulentis operibus incubare, admistis etiam paleis, hoc est, levibus et irrationabilibus factis, ut his vitiorum actibus populum Dei comprimere, et pectora omnium muro incredulitatis posset occludere, ut nemo esset, qui regnum ejus aut disperderet, aut vinceret.



CAPUT IV. De masculorum nece.

1. Jubet quoque masculos Pharao occidi, et feminas vivere. Sic 361 diabolus ne robur fidei praevaleat conatur, ut interfectis virtutibus vitia remaneant, fortissimosque et viriles animi sensus, unde coelestia sapimus, et divina, id est, rationem, prudentiam, constantiam, innocentiam et fidem in homine [Col. 0288C] occidere; et illud in eo vivere, quod femineum, quod imbecillum, et fragile, et pronum ad vitia cernitur, id est, ambitionem, vinolentiam, libidinem, iracundiam, crudelitatem, furorem, et caetera his similia, quae in feminarum figura sunt.



CAPUT V. De inventione Moysi.

1. Deinde Moyses ad ripam fluminis expositus reperitur, et Dominus, cujus Moyses typum induerat, ad flumen lavacri, et ad aquam baptismatis a credentibus invenitur. Plorabat infans, quia Christus Dominus veteris hominis, quem induerat, peccata deflebat; unde ad resuscitandum Lazarum flevit, Judaeorum deplorans perfidiam.

2. Filia Pharaonis descendens ad lavacrum fluminis, collegit infantem. Ecclesia ex gentibus lavacri [Col. 0288D] salutaris sanctificationem desiderans, Christum excepit a Synagoga matre carnali expulsum, quasi infantem. Quia tunc parvulus videbatur, cum in homine cerneretur.

[13Kb] 3. Invenit illa Moysen inclusum in vasculo thibi, [Col. 0289A] quod ex multis agrestibus virgulis fit. Invenit Ecclesia Christum reconditum in cordibus sanctorum, qui in unitatem sui contexti ex multorum fratrum membris, omnes unum in Christo corpus effecti sunt; et eum religiosa observatione suscipientes tuentur.



362 CAPUT VI. De occiso Aegyptio.

[1Kb] 1. Interea Moyses peregrinum fratrem, ab Aegyptio injuriam patientem, inultum esse non ferens defendit, et eumdem Aegyptium occidit. Cujus figura facillime occurrit, injuriosum in hac peregrinatione diabolum a Domino Christo, nobis defensis, occidi.

[1Kb] 2. Quod vero in sabulo arenae obruit interemptum, manifestum est ejus jam morticinam praesentiam in eis latere, qui non habent stabile fundamentum. [Col. 0289B] Unde et Ecclesiam Dominus in petra aedificat, et eos qui audiunt verbum ejus, et faciunt, comparat prudenti viro, qui aedificat domum suam supra petram, ne tentationibus cedat et corruat.

3. Illos autem, qui verbum audiunt, et non faciunt, comparat stulto aedificanti super arenam, cujus tentata domus ruinam efficit magnam (Matth. VII).



CAPUT VII. De igne in rubo.

[1Kb] 1. Deinde, dum pasceret Moyses oves Jethro soceri sui, vidit ardere rubum, et non comburi. Apparuit in rubo Dominus Moysi, mittens eum ad gentem, quam praesciebat iniquam futuram. Et erat flamma in rubo, id est, in spinis, et rubus non cremabatur. [Col. 0289C] Rubus spinae peccatorum Judaicorum. Flamma in rubo verbum Dei.

2. Quod ergo illis lex data est, flamma erat in rubo. Quod data lege non sunt consumpta peccata, rubus nec sub igne concremabatur. Alii in rubo flammante, et non urente, Ecclesiam intelligunt inflammari persecutionibus, et eam, loquente Domino in illa, non perire.

363 3. Quod vero Dominus Moysi in eodem rubo apparuisse legitur, ostendit non alibi quam in Ecclesia eum credentibus apparere. In qua nullus digne consistere vel Deum videre potest, nisi qui cuncta terrena et mortalia deposuerit vitia, quod significabant illa Moysi calceamenta deposita.

[1Kb] 4. Habet quippe et aliam figuram id quod Moyses discalceari jubetur. Veterum namque consuetudo [Col. 0289D] erat ut si sponsus sponsam rupudiare vellet, discalcearetur ille, et hoc esset signum repudii. (Deut. XXV.) Proinde Moyses discalceari jubetur, ne ad Ecclesiam [Col. 0290A] quae in rubo significabatur, quasi sponsus calceatus accederet.

[1Kb] 5. Hoc enim Christo servabatur, qui verus sponsus erat, de quo dicit Joannes: Cujus non sum dignus solvere corrigiam calceamenti (Joan. 1). Utique sicut dictum est Josue et Moysi. Hebraei autem dicunt propterea in rubo apparuisse Deum Moysi, et non in alio ligno, ne forte sculperent in eodem Judaei idolum. Semper enim Deus abstulit illis occasionem idololatriae.



CAPUT VIII. De virga in serpentem versa.

1. Mittitur dehinc Moyses ad liberandum populum Israel. Qui dicit Domino: Quod signum habebo, ut credant mihi, quia tu me misisti? et Dominus ad illum: [Col. 0290B] Projice, inquit, virgam, quam in manu gestas, in terram. Et projecit, et facta est serpens. Et expavit Moyses, et fugit. Et ait illi Dominus: Apprehende caudam ejus, et apprehendit, et facta est iterum virga.

2. Quid hoc significat? serpens quippe persuasit homini mortem. Ergo mors a serpente. Virga itaque in serpente, Christus in morte. Et tamen expavit, et fugit Moyses. Quid est ab illo 364 serpente fugisse Moysen, nisi quod legitur in Evangelio factum? mortuus est Christus, expaverunt discipuli, et ab illa spe in qua fuerant recesserunt.

3. Sed quod dictum est: Apprehende caudam ejus, quid est cauda, nisi posteriora? hoc significavit: Posteriora mea videbis. Primo enim factus est serpens [Col. 0290C] sed, cauda apprehensa, facta est virga, quia primo occisus est, postea, peractis omnibus, ad id, quod fuerat, resurgendo reversus est, ubi per vitae reparationem, morte consumpta, nihil in eo serpentis apparuit.

4. Est etiam in cauda serpentis saeculi finis, quia sic mortalitas Ecclesiae per lubrica temporum volvitur; alii eunt, alii veniunt per mortem, tanquam per serpentem; mors enim per serpentem seminata est. Sed fine novissimo velut cauda saeculi redimus ad manum Dei, atque apprehensi reparabimur, et, novissima inimica morte destructa, resurgentes in dextera Dei virga regni erimus.



CAPUT IX. De manu Moysis leprosa.

[1Kb] 1. Item datur aliud signum Moysi, Mitte, inquit, [Col. 0290D] manum in sinum tuum, et misit. Produc, inquit, eam. Et produxit, et inventa est alba, id est, immunda; albor enim in cute lepra est, non candor. Ipsa enim [Col. 0291A] haereditas Dei, id est, populus, ab eo foras missus, immundus factus est. Sicut scriptum est de ea: Ut quid avertis faciem tuam, et dexteram tuam de medio sinu tuo (Ps. LXXIII, 11)? Sed quid illi ait? Revoca eam in sinum tuum. Revocavit, et reversa est ad colorem suum.

2. Sic et plebs Judaea nunc aliena est a sinu Dei, et foris immunda remansit; sed revocabit eam, et redibit ad pristinum colorem, dum agnoverit Dominum Salvatorem. Nunc enim caecitas ex parte contigit in Israel, donec plenitudo gentium introeat, et sic omnis Israel salvus fiat.



CAPUT X. De aquis conversis in sanguinem.

1. Deinde aquae missae in terram a Moyse vertuntur [Col. 0291B] in sanguinem, id est, populi in sanguinis Christi fidem. Aquae enim, ait Apocalypsis, quas vidisti, populi sunt, et gentes (Apoc. XVII).



365 CAPUT XI. De ingressu Moysis ad Pharaonem.

[1Kb] 1. Post haec intrant ad Pharaonem Moyses et Aaron petentes viam trium dierum profiscisci in deserto populum Israel, et ibi sacrificare Domino Deo. Quae est via trium dierum, quae nobis incedenda est, ut exeuntes de Aegypto pervenire possimus ad locum in quo immolare debeamus? Via ista Christus est, qui dixit: Ego sum via, veritas, et vita (Joan. XIV).

[1Kb] 2. Quae via triduo nobis incedenda est. Qui enim confessus fuerit Dominum Jesum in ore suo, et crediderit in corde suo quod Deus suscitavit eum a mortuis [Col. 0291C] tertia die, salvus erit. Haec est ergo tridui via, per quam pervenitur ad locum in quo Domino immoletur et reddatur sacrificium laudis. Abominationes, inquiunt, Aegyptiorum immolabimus Domino Deo nostro.

3. Oves quippe Aegyptii edere dedignantur; sed quod abominantur Aegyptii, hoc Israelitae Deo offerunt, quia simplicitatem conscientiae, quam sapientes hujus saeculi, hoc est, cives Aegyptii, quasi fatuitatem deputant, hanc justi Deo in sacrificium immolant, et per id Deo placere procurant, quod saeculo et mundo abjectum et contemptibile esse considerant, secundum Apostolum, qui ait: Nam quae stulta sunt mundi elegit Deus, ut confundat sapientes (I Cor. I).

4. Ex quo autem coepit loqui Moyses ad Pharaonem, [Col. 0291D] affligitur magis populus Dei. Ex quo in animam hominis sermo Dei 366 perlatus fuerit, acrius callidus hostis consurgit, et majora vitia, quibus vincatur, immittit. Prius vero quam veniret sermo, qui argueret vitia, in pace durabant. Sed ubi sermo Dei facere coeperit uniuscujusque discrimen, tunc conturbatio magna consurgit.



CAPUT XII. De virga in draconem versa.
[Col. 0292A]

1. Projecit deinde Moyses virgam coram Pharaone, et serpens factus devoravit serpentes Aegyptiorum, significans quod verbum caro fieret, qui serpentis diri venena evacuaret per remissionem et indulgentiam peccatorum. Virga est enim verbum Dei rectum, regale, plenum potestatis, insigne imperii.

2. Virga serpens facta est, quoniam qui erat Fliius Dei, ex Deo Patre natus, filius hominis factus est, natus ex virgine, qui quasi serpens exaltatus in crucem, medicinam vulneribus infudit humanis. Unde ipse Dominus ait: Sicut Moyses exaltavit serpentem in deserto, ita exaltari oportet Filium hominis (Joan. III).

[Col. 0292B] 3. Virga enim Moysi, in draconem conversa, magorum absorbuit virgas; et Christus post gloriae suae dignitatem factus est obediens usque ad mortem, et per ipsam mortem carnis consumpsit aculeum mortis, attestante propheta: Ero mors tua, o mors, ero morsus tuus, inferne (Osee XIII).



CAPUT XIII. De obduratione Pharaonis.

1. Induravit Dominus cor Pharaonis, scilicet quia diabolum ita induravit post peccatum, ut poenitentiae compunctione nunquam emolliatur, sicut in Job de eo scriptum est: Indurabitur, quasi lapis (Job. XLI).



367 CAPUT XIV. De decem plagis.

[1Kb] 1. Dehinc inferuntur plagae in Aegyptum. Licet [Col. 0292C] illa in Aegyptiis corporaliter gesta sunt, spiritualiter tamen nunc geruntur in nobis. Aegyptus namque saeculi forma est. Prima plaga, in qua primo aquae vertuntur in sanguinem. Aquae Aegyptiae erratica, et lubrica philosophorum sunt dogmata.

2. Quae merito in sanguinem vertuntur, quia in rerum causis carnaliter sentiunt. Sed ubi crux Christi mundo huic lumen veritatis ostendit, hujusmodi eum correptionibus arguet, ut ex qualitate poenarum proprios agnoscat errores.

[1Kb] 3. In secunda vero plaga ranae producuntur, quibus indicari figulariter arbitrantur carmina poetarum, qui inani quadam, et inflata modulatione, velut ranarum sonis et cantibus mundo huic deceptionis fabulas intulerunt. Rana est enim loquacissima vanitas; [Col. 0292D] ad nihil enim aliud animal ipsum utile est, nisi quod sonum vocis improbis et importunis clamoribus reddit.

[1Kb] 4. Post haec cyniphes producuntur. Hoc animal quidem pennis suspenditur per aera volitans; sed ita subtile est, et minutum, ut oculi visum, nisi acute cernentis, effugiat. Corpus autem cui insederit acerbissimo [Col. 0293A] terebrat stimulo, ita ut quem volantem quis videre non valet, sentiat statim stimulantem.

5. Hoc ergo animalis genus subtilitati haereticae comparatur: quae subtilibus verborum stimulis animas terebrat, tantaque calliditate circumvenit, ut deceptus quisque nec videat, nec intelligat, unde decipiatur. Quod vero in tertio signo magi cessaverunt dicentes: Hic digitus est Dei; magi illi typum haereticorum atque animositatem habuerunt.

368 [1Kb] 6. Declarat hoc Apostolus, dicens: Sicut Jannes, et Mambres restiterunt Moysi, sic et hi resistunt veritati; homines mente corrupti, et reprobi circa fidem, sed ultra non proficient. Dementia eorum manisfesta erit omnibus, sicut et illorum fuit (II Tim. III, 8). Hi [Col. 0293B] autem, qui per ipsam corruptionem mentis inquietissimi fuerunt, in signo tertio defecerunt, fatentes sibi adversum esse Spiritum sanctum, qui erat in Moyse.

7. Tertio enim loco ponitur Spiritus sanctus, qui est digitus Dei. Unde et illi deficientes in tertio signo, dixerunt: Digitus Dei est hic. Sicut autem conciliatus et placatus Spiritus sanctus praestat requiem mitibus et humilibus corde, ita contrarius adversus immites ac superbos inquietudinem exagitat, quam inquietudinem muscae illae brevissimae significaverunt, sub quibus magi Pharaonis defecerunt, dicentes: Digitus Dei est hic.

[1Kb] 8. Quarto loco muscis Aegyptus percutitur. Musca enim nimis insolens et inquietum animal est, in qua [Col. 0293C] quid aliud quam insolentes curae desideriorum carnalium designantur? Aegyptus ergo muscis percutitur, quia eorum corda qui hoc seculum diligunt desideriorum suorum inquietudinibus feriuntur.

[1Kb] 9. Porro Septuaginta interpretes cynomyiam, id est, caninam muscam posuerunt, per quam canini mores significantur, in quibus humanae mentis voluptas et libido arguitur carnis. Potest quidem hic locus significare etiam per muscam caninam forensem hominum eloquentiam, qua veluti canes alterutrum se lacerant.

10. Jam vero quinto in loco animalium nece, vel pecudum Aegyptus verberatur. Vecordia in hoc arguitur, stultitiaque mortalium, qui, tanquam irrationabilia pecora, cultum et vocabulum Dei imposuerunt [Col. 0293D] figuris, non solum hominum, sed et pecudum, ligno et lapidibus impressis, Ammonem Jovem in ariete venerantes, et Anubem in cane, Apin quoque colentes in tauro, et caetera quoque quae Aegyptus deorum suorum portenta miratur; et in quibus cultum credebant inisse divinum, in his viderunt miseranda supplicia.

369 11. Ulcera post haec et vesicae turgentes cum fervore sexto in verbere producuntur. In ulceribus [Col. 0294A] arguitur dolosa hujus saeculi et purulenta malitia, in vesicis tumens et inflata superbia, in fervoribus ira ac furoris insania. Hucusque enim talia per errorum suorum figuras mundo supplicia temperantur.

12. Post haec vero verbera veniunt de supernis, scilicet voces, tonitrua, et grando, et ignis discurrens. In tonitruis enim increpationes, ac divinae correptiones intelliguntur, quia non cum silentio verberat; sed dat voces, et doctrinam coelitus mittit, per quam possit culpam suam castigatus agnoscere mundus.

13. Dat et grandinem, per quam tenera adhuc vastentur nascentia vitiorum. Dat et ignem, sciens esse spinas et tribulos, quos debeat ignis ille depasci. [Col. 0294B] De quo dicit Dominus: Ignem veni mittere in terram (Luc. XII). Per hunc enim ignem incentiva voluptatis et libidinis consumuntur.

[1Kb] 14. Quod autem locustarum octavo in loco fit mentio, putatur a quibusdam per hoc genus plagae dissidentis a se et discordantis humani generis inconstantia confutari. Alio quoque sensu locustae pro mobilitate levitatis accipiendae sunt, tanquam vagae et salientis animae in saeculi voluptates.

15. Nona plaga tenebrae factae sunt, sive ut mentis eorum caecitas arguatur, sive ut intelligant divinae dispensationis et provindentiae obscurissimas esse rationes. Posuit enim Deus tenebras latibulum suum (Psalm. XVII), quas illi audacter et temere perscrutari cupientes, et alia ex aliis asserentes, in crassas [Col. 0294C] et palpabiles ignorantiae tenebras devoluti sunt.

16. Ad ultimum delentur primogenita Aegyptiorum, sive principatus, et potestates, et mundi rectores tenebrarum harum, sive auctores et inventores falsarum, quae in hoc mundo fuerunt, religionum, quas Christi veritas cum suis exstinxit et delevit auctoribus.

17. Porro quod sequitur: In diis eorum faciam judicium, illud Hebraei autumant, quod nocte qua egressus est populus omnia in Aegypto templa destructa sunt, sive motu terrae, sive tactu fulminum. Spiritualiter autem dicimus, quod egredientibus nobis ex 370 Aegypto errorum idola corruant, et omnis perversorum dogmatum cultura quatiatur.



CAPUT XV. De Pascha.
[Col. 0294D]

1. Interea fit pascha: in occisione agni occiditur Christus, de quo in Evangelio dicitur: Ecce agnus Dei, ecce qui tollit peccata mundi (Joan. I). Vespere immolatur agnus, in vespera mundi passus est Dominus. Prohibentur qui pascha faciunt ossa frangere; non franguntur in cruce ossa Domini, attestante evangelista, qui ait: Os ejus non comminuetis (Joan. [Col. 0295A] 19). Sanguine agni illiniuntur Israelitarum postes, ne vastator angelus audeat inferre perniciem.

2. Signantur signo dominicae passionis in frontibus fideles populi ad tutelam salutis, ut hi soli ab interitu liberentur, qui cruore dominicae passionis corde et fronte signati sunt, qui etiam opere loquuntur: Signatum est super nos lumen vultus tui, Domine. Unde et appellatur ipsa solemnitas Phase, quod nos transitum possumus vocare, eo quod de pejoribus ad meliora pergentes, tenebrosam Aegyptum derelinquimus.

3. Quod autem ait de agni illius esu: Omnis alienigena non comedet ex eo, et in una domo comedetur, nec efferetis de carnibus ejus foras, hoc de Christi corporis sacramento, cujus agnus ille figuram obtinuit, [Col. 0295B] proprie tenetur scriptum: cujus corpus et sanguis in una domo, id est, in una Ecclesia vesci praecipitur, nec efferri foras, in plebibus scilicet haereticorum, quae ab eadem Ecclesiae catholicae unitate foris vagantur.



CAPUT XVI. De thesauris Aegyptiorum.

1. Praecepit dehinc populo Deus per Moysen, ut ab Aegyptiis sibi commodata peterent, quae auferrent. Sicque Moyses et populus proficiscens, auro et argento spoliavit Aegyptios jussu Domini Dei, nihil injuste jubentis.

2. Quid ergo haec praefiguraverint, nisi quod in auro, et argento, ac veste Aegyptiorum significatae sunt quaedam doctrinae, 371 quae ex ipsa consuetudine gentium non inutili studio discuntur? Sed sive [Col. 0295C] hoc significet, sive illud, quod ex ipsis gentibus animae pretiosae, tanquam vasa aurea et argentea cum suis utique corporibus, quod vestes significant, adjunguntur populo Dei, ut simul de hoc saeculo, tanquam de Aegypto, liberentur.



CAPUT XVII. De azymis.

1. Quod vero ait, fermento sublato, sic profectos esse filios Israel de Aegypto, hoc et a nobis modis omnibus, si fieri potest, elaborandum est, ut exeuntes a saeculi hujus illecebris, non ambulemus in fermento veteris malitiae et nequitiae, sed in azymis sinceritatis et veritatis, quod est in novi hominis conversatione, relicto pristino homine cum vitiis suis.

[Col. 0295D] Et illi quidem septem diebus azyma comedebant. Nos vero si simpliciter, et pure versemur in his septem diebus, quibus mundus iste peragitur, qui semper in suo ordine revolvuntur, et quotidie, nobis agnus occiditur, et pascha quotidie celebratur, si fermentum malitiae, et nequitiae non habemus, si innovati, nihil ex veteris corruptionis malitia facere delectemur.

3. Nam quid est aliud fermentum, nisi corruptio naturae? quod et ipsum prius a naturali dulcedine recedens, [Col. 0296A] adulterino acrore corruptum est. In hac nobis praecipitur mansione, ut semper egressionis ex Aegypto memores simus, ut celebremus pascha, id est, transitum nostrum de prioribus ad meliora, et primogenita nostri uteri, id est, nostrorum operum cunctarumque virtutum principium Domino consecremus.



CAPUT XVIII. De columna ignis, et nube.

[1Kb] 1. Jam tunc videtur Dominus nocte in columna ignis, et per diem 372 in columna nubis, praecedens populum, et dux itineris factus. Nubes ista praecedens Christus est: idem etiam columna, quia rectus, et firmus, et fulciens infirmitatem nostram. Per noctem lucens, per diem non lucens, ut qui non vident [Col. 0296B] videant, et qui vident caeci fiant (Joan. IX, 39).

2. Potest et sic non incongrue accipi, quod Christi sacramentum tanquam in die manifestatum est in carne, tanquam in nube; in judicio vero, tanquam in terrore nocturno, quia tunc erit magna tribulatio saeculi tanquam ignis, et lucebit justis, et ardebit injustis.



CAPUT XIX. De divisione maris

1. Sequentibus inde Aegyptiis, percutit Moyses virga aquas, et transierunt filii Israel per medium mare Rubrum. Quid mare Rubrum, nisi baptismus est Christi sanguine consecratus? Hostes sequentes cum rege, qui a tergo moriuntur, peccata sunt praeterita, [Col. 0296C] quae delentur, et diabolus, qui in spirituali baptismo suffocatur. Premunt quidem Aegyptii; urgent et instant peccata, sed usque ad aquam.



CAPUT XX. De cantico.

1. Post transitum Rubri maris canit canticum populus Deo, Aegyptiis et Pharaone submersis. Non aliter et fideles, postquam de lavacro conscendunt, exstinctis peccatis, hymnum in voce gratulationis emittunt, dicentes: Cantemus Domino, gloriose enim honorificatus est; equum et ascensorem projecit in mare.

2. Quod tamen melius et dignius ille dicit qui habuerit tympanum in manu sua, sicut Maria, id est, carnem suam crucifixerit cum vitiis et concupiscentiis [Col. 0296D] (Gal. V), et mortificaverit membra sua quae sunt super terram (Coloss. III).

3. Jam dehinc ducitur post maris transitum populus per desertum. Baptizati scilicet omnes per mundum, non perfruentes promissa patria; sed quod non vident, sperando, et per patientiam 373 exspectando, tanquam in deserto sunt, et illic laboriosae et periculosae tentationes, ne revertantur corde in Aegyptum, nec ibi tandem Christus deserit, nam et illa columna non recedit.



CAPUT XXI. De aquis amaris.
[Col. 0297A]

[1Kb] 1. Egresso populo de mari Rubro, occurrit eremus, in qua tribus diebus ingredientes non habuerunt aquam, et pervenerunt ad fontem Marah, qui ex amaritudine nomen accepit. Murmurat populus videns aquas, et potare non sustinens. Mittit lignum Moyses in aquas, et factae sunt dulces. Intellige amaras aquas occidentis litterae et legis habere figuram.

2. Quibus si immittatur confessio crucis, et passionis dominicae sacramentum jungatur, tunc efficitur aqua Marae suavis, et amaritudo litterae vertitur in dulcedinem intelligentiae spiritualis. Unde et scriptum est: Constituit Dominus populo suo legem, et judicia, et tentavit eum.

[Col. 0297B] 3. Alio quoque sensu, quod aquae Marae, ligno in se suscepto, dulcescunt, indicium erat amaritudinem gentium per lignum crucis Christi in usum dulcedinis quandoque esse vertendam.

4. Sciendum vero juxta superiorem sensum, quod primum ductus est Israel ad aquas salsas et amaras, et ligno monstrato a Domino dulcibus effectis, postea venitur ad fontes. Primo enim ducitur populus Israel ad litteram legis, in qua donec permanet, de amaritudine recedere non potest.



CAPUT XXII. De duodecim fontibus.

[1Kb] 1. Cum ergo per lignum vitae dulcis fuerit effecta, et intelligi 374 lex spiritualiter coeperit, tunc de Veteri Testamento transitur ad novum, et venitur ad duodecim [Col. 0297C] apostolicos fontes. Ubi arbores erant septuaginta palmarum. Non enim duodecim soli apostoli fidem Christi praedicaverunt, sed et alii septuaginta missi ad praedicandum verbum Dei referuntur, per quos palmas victoriae Christi mundus agnosceret.

[1Kb] 2. Siquidem et isti duodecim fontes, septuaginta palmarum arbores irrigantes, apostolicam gratiam praefigurant, populos in septenario numero decuplato rigantem, ut per septiforme Spiritus donum legis decalogus impleatur.



CAPUT XXIII. De cibis alitum, et manna.

[1Kb] 1. Murmurat interea populus in deserto propter famem, et conversus procul in nube respexit gloriam Dei. Aspexitque vespere coturnicem, et mane diei alterius [Col. 0297D] manna. Quid enim per volucrum escas, nisi praedicationes divinitus missae intelliguntur? Quae [Col. 0298A] transcurrunt per verba sonantia, quasi per aerem volatilia pennata, quibus per fidem pascuntur hi qui ad patriam regni coelestis pervenire contendunt.

2. Potest quidem et volucrum esca veteris significare legis eloquia, quae plebem carnalem, tanquam carne, alebat per verba divinitus missa, quasi per volatilia. Unde et vespere dantur, quia cuncta quae carnaliter illis concessa sunt finem erant habitura.

3. Manifestato autem lumine fidei datur manna populo. Manna utique, quod est Christus, qui tanquam panis vivus de coelo descendit, qui per nubes evangelicas universo orbi pluitur, non jam 375 murmuranti populo, et tentanti Synagogae, sed credenti et in illo spem ponenti datur Ecclesiae. Hoc est autem manna indeficiens, hic est panis coeli, et verus cibus [Col. 0298B] angelorum, quo Dei verbum corruptibiles incorruptibiliter pascit, quod ut manducaret homo, caro factum est, et habitavit in nobis.

4. Quo etiam qui vescuntur, spiritualiter vivunt. Nam illi veterem figuram carnaliter accipientes mortui sunt. Non incongrue per manna etiam coelestia significantur eloquia. Unde et interpretatio nominis sic sonat; manna enim interpretatur, quid est hoc? Cum enim audimus legem Dei recitari in ecclesia, interrogamus doctores dicentes: Quid est hoc? Hoc autem manna minutum erat, sicut semen coriandri, et suave. Quid verbo Dei minutius? quidve subtilius? aut quid dulcius et suavius eloquiis Dei, quae sunt super mel et favum (Psalm. CXVIII)?

[1Kb] 5. Sed quid est quod sexta die duplum colligi jubetur, [Col. 0298C] quod etiam sufficiat in Sabbato? Sexta dies ista est sexta aetas mundi, in quo nunc sumus. In hac ergo duplum colligit, qui propter spem vitae aeternae verbum Dei audit et facit; in hac duplum recondit, qui bene vivit, et aliis misericordiam praebet.

[1Kb] 6. Quod et reponebatur pro sabbato, non corrumpebatur. Bona enim opera facta propter futuram requiem in futuro saeculo permanent. Qui vero infideles erant, et praeter causam Sabbati servabant de manna, ebulliebant ex eo vermes, et computrescebat; sic et qui propter praesentem vitam et amorem saeculi thesaurizant, his ille vermis ebullit qui nunquam moritur. Isti sunt vermes quos generat avaritia, et divitiarum caeca cupiditas his qui habent pecunias, et videntes in necessitate fratres suos, claudunt ab [Col. 0298D] eis viscera sua.

[1Kb] 7. Sed et iis qui post susceptum verbum Dei peccant, [Col. 0299A] efficitur ipsum verbum Dei vermis, qui eorum semper conscientiam fodiat, et arcana pectoris rodat. Quanquam et vermis sit Christus, 376 ipso loquente: Ego autem sum vermis, et non homo (Psalm. XXI). Sicut enim ipse est aliis in ruinam, aliis in resurrectionem, ita et ipse in manna fidelibus quidem dulcedo mellis, infidelibus vermis efficitur.



CAPUT XXIV. De petra virga percussa.

[1Kb] 1. Post manna queritur populus sub ardore sitis, et fons de petra erupit. Eadem autem petra, quae percussa aquam evomuit, Christi figuram habuit. Quo aperto, aquae cunctae fluxerunt, ad quem velut virga lignum passionis accessit, ut emanaret credentibus gratia. Percussa enim petra fons manavit. Percussus [Col. 0299B] in cruce Christus sitientibus lavacri gratiam, et donum Spiritus sancti effudit.

2. Petram enim istam figuram habuisse Christi probat Apostolus, cum dixit: Bibebant autem de spirituali consequenti eos petra, petra autem erat Christus. Quod autem sitiens populus propter aquam murmurat adversus Moysen, et propterea jubet ei Deus ut ostendat eis petram, de qua bibant, quid hoc significat, nisi quia si quis est qui legens Moysen murmurat adversus eum, et displicet ei lex quae secundum litteram est scripta, ostendit et Moyses petram, qui est Christus, et adducit eum ad ipsam, ut inde bibat, et reficiat sitim suam?



CAPUT XXV. De pugna Amalech.

[Col. 0299C] [1Kb] 1. Post haec Moyses ascendit in montem, Josue contra Amalech militat, tenet virgam Moyses, brachiaque sua in modum crucis extendit. Sicque hostis, id est, diabolus, vitam coelestis patriae intercludere molitus, signo crucis dominicae superatur. Dum levaret manus Moyses, vincebat Israel; rursus si inclinasset, superabat Amalech. 377 Elevantibus enim nobis actus nostros ad coelum, rectores tenebrarum subjiciuntur.

[1Kb] 2. At contra remissis orantes manibus, hoc est, terrenam conversationem sectantes, hostis victor insequitur, sedet Moyses super lapidem, qui in Zacharia septem habebat oculos (Zach. III), et in Samuelis volumine appellatur Lapis adjutorii (I Reg. VII), et utramque manum ejus, Aaron et Hur, quasi [Col. 0299D] duo populi, aut duo Testamenta, sustentant.



CAPUT XXVI. De cognato Moysis.

[1Kb] 1. Devicto autem Amalech, supervenit Jethro socer Moysis, adducit Sephoram, id est, Ecclesiam, utrumque filium ex utroque populo procreatum. Dat [Col. 0300A] Moysi consilium septuaginta seniorum. Audit eum Moyses, et facit quaecunque dicit. Ubi magnae admirationis est, ut Moyses propheta Deo plenus, qui cum Domino facie ad faciem loquebatur, ab homine gentili consilium acciperet, et faceret omnia quaecunque diceret illi, nisi ut formam humilitatis populorum principibus daret, et futuri sacramenti designaret imaginem.

2. Sciebat enim quandoque futurum quod per populum ex gentibus congregatum ea quae in lege deerant, eo suggerente, complerentur, bonumque et spiritualem intellectum afferret ad legem Dei, et sciebat quia audiret eumdem populum lex, et faceret omnia quaecunque diceret, legisque diminutio, suggerente Evangelio, compleretur.



CAPUT XXVII. De ascensione Moysis in montem.
[Col. 0300B]

[1Kb] 1. Successit itaque post haec populus quadragesima septima die egressionis 378 ex Aegypto ad montem Sina, ibique Moyses ascendit ad Dominum, et Dominus ad eum descendit. Mons quippe altitudo contemplationis nostrae est, in qua ascendimus, ut ad ea quae ultra infirmitatem nostram sunt intuenda sublevemur. Sed in hanc Dominus descendit, quia sanctis multum proficientibus parum de se aliquid eorum sensibus aperit.



CAPUT XXVIII. De tonitruis et fulguribus.

1. Jam deinde quinquagesima die post actum pascha data est lex Moysi. Ita et quinquagesima die [Col. 0300C] post passionem Domini, quam pascha illud praefigurabat, datus est Spiritus sanctus, promissus Paracletus, descendens super apostolos, et qui cum eis erant, in centum viginti Mosaicae aetatis numero constitutos; et divisis linguis credentium, totus evangelica praedicatione mundus impletus est.

2. Dicitur illic lex scripta digito Dei. Et Dominus dicit de Spiritu sancto: In digito Dei ejicio daemonia. Aspicit illuc cunctus populus voces, et lampades, montemque fumantem, tonitrua, et fulgura, clangoremque buccinae perstrepentem. In vocibus namque et tonitruis clamor praedicantium intelligitur, in lampadibus claritas miraculorum, in sonitu buccinae fortis praedicatio sanctorum.

[1Kb] 3. Quae omnia in adventu Spiritus sancti completa [Col. 0300D] sunt, quando omnes discipuli Christi in varietate linguarum praeceptis et signis intonuerunt. Interpretatur autem Sinai rubus, quod significat Ecclesiam, in qua et Dominus loquitur Moysi. Quod autem legem daturus Dominus, in igne et fumo descendit, hoc significat, quia et fideles claritatis suae ostensione [Col. 0301A] illuminat, et infidelium oculos per fumum erroris obscurat.

4. Quod vero videtur in caligine, hoc significat, quia impii, qui terrena sapiunt, caligine malitiae eum descendentem, id est, 379 in humilitate nascentem, non cognoverunt. Alias in caligine visus legem dedit, quia veritatem suae legis non secuturis infidelibus quasi per caliginem dixit: Ut videntes non videant, et audientes non audiant.



CAPUT XXIX. De decem verbis.

[1Kb] 1. Dat igitur inde Dominus Moysi legem innocentiae nostrae, et cognitionis suae. Eamdemque in decem verba constituit, et saxeis tabulis digito suo scripsit. Et haec quidem praecepta ita sunt distributa, [Col. 0301B] ut tria pertineant ad dilectionem divinae Trinitatis, septem vero ad amorem fraternum, quibus societas humana non laeditur.

[1Kb] 2. Primum Decalogi mandatum ad Deum Patrem pertinet, dum dicit: Dominus Deus tuus Deus unus est. Utique ut haec audiens, unum Deum Patrem colas, et in multos fictos deos fornicationem tuam non effundas. In hoc praecepto prohibetur coli aliqua in figmentis hominum Dei similitudo, non quia non habet imaginem Deus, sed quia nulla imago ejus coli debet, nisi illa quae et hoc est quod ipse, nec ipsa pro illo, sed cum illo.

[1Kb] 3. Secundum praeceptum ad Filium pertinet, dum dicit: Non assumes nomen Domini Dei tui in vanum. Creatura enim mutabilis est, ac propterea [Col. 0301C] dicitur: Omnis creatura vanitati subjecta est. Ergo, ne quisquam Filium Dei Verbum, per quod facta sunt omnia, putaret esse creaturam, ideo dicitur: Non accipies in vanum nomen Domini Dei tui; id est, ne aestimes creaturam esse Filium Dei, quoniam omnis creatura vanitati subjecta est; sed credas eum esse aequalem Patri, Deum de Deo, verum Verbum, per quem omnia facta sunt.

380 [1Kb] 4. Tertio praecepto legis insinuatur de observatione Sabbati, quod ad Spiritum sanctum pertinet, cujus dono requies nobis sempiterna promittitur. Nam quia Spiritus sanctus dicitur, in quo nobis requies aeterna promittitur, propterea et septimum diem sanctificavit Deus. In aliis enim diebus operum non est nominata sanctificatio, nisi in Sabbato, [Col. 0301D] ubi dicitur: Requievit Deus.

5. Proinde igitur hoc mandatum pertinet ad Spiritum [Col. 0302A] sanctum, tam propter nomen sanctificationis, quam etiam propter aeternam requiem ad donum Spiritus sancti pertinentem. Dicitur enim ibi: Memento ut diem Sabbati sanctifices: sex diebus operaberis, et facies omnia opera tua; septimus autem dies Sabbatum est nomini Dei tui, non facies omne opus.

[1Kb] 6. In sex dierum opere sex millium annorum operatio continetur. In septimo vero requies illius beati regni et tempus ostenditur, quod carnaliter Judaei sapientes et celebrantes peccant. Et hoc ne nos ad fidem mendacii fallentis aptemus, clamat per prophetam Deus: Neomenias et Sabbata vestra odivit anima mea (Isai. I).

7. Quomodo ergo sanctificata erunt Sabbata illa, quae odivit Deus? Illud ergo Sabbatum est sanctificatum [Col. 0302B] ubi post bona vitae hujus opera requies nobis aeterna promittitur. Ideoque quidquid agimus, si propter futuri saeculi requiem facimus, veraciter Sabbatum observamus, non ut jam in ista vita nos requiescere aestimemus, sed ut omnia quae bene operamur, non habeant intentionem, nisi in requiem sempiternam.

8. Post haec tria praecepta, quae ad Deum pertinent, septenarius succedit numerus mandatorum ad dilectionem proximi pertinens, et incipit ab honore parentum. Quod tamen in ordine quartum est: Honora patrem tuum et matrem tuam. A parentibus enim suis homo aperit oculos, et haec vita ab eorum dilectione sumit exordium. Inde hoc mandatum primum est in septem, sicut et Dominus in Evangelio [Col. 0302C] ait: Honora patrem tuum et matrem tuam, quod est mandatum primum (Matth. XV).

381 [1Kb] 9. Sed quomodo primum quod quartum, nisi quia, ut praedictum est, in septenario numero, qui pertinet ad dilectionem proximi, primum est in altera tabula? nam ideo duae tabulae legis datae sunt. Jubetur ergo in hoc praecepto filiis honorare parentes, neque contumeliosos illis existere, sed officio pietatis reverentiam debitam praestare. Nam qui parentibus honorem deferre non novit, quibus parcere poterit, aut quomodo alios diligere poterit, qui suos odit?

[1Kb] 10. Quintum: Non occides. Etenim non solum opere perpetrans homicidium facit, sed etiam et qui incurrit in eum esurientem, vel nudum, qui mori possit, nisi indumentum cibumque porrigendo [Col. 0302D] subveniat, et idem homicida tenebitur.

11. Sextum: Non moechaberis, id est, ne quisquam [Col. 0303A] praeter matrimonii foedus aliid feminis misceatur ad explendam libidinem. Nam specialiter adulterium facit qui praeter suam conjugem ad alteram accedit.

12. Septimum: Non furtum facies, quod est vitium rapacitatis.

13. Octavum: Non falsum testimonium dices, quod est crimen mendacii et falsitatis.

14. Nonum: Non concupisces uxorem proximi tui. In hoc praecepto vetat intentionem adulterinae cogitationis. Nam aliud est facere aliquid tale praeter uxorem, aliud non appetere alienam uxorem. Ideo duo praecepta sunt, Non moechaberis, et, Non concupisces uxorem proximi tui.

15. Decimum: Non concupisces rem proximi tui. In quo praecepto damnat ambitionem saeculi, et refrenat [Col. 0303B] concupiscentiam rerum. Itaque horum primum prohibet superstitionem, secundum errorem, tertium interficit saeculi amorem, quartum impietatem, quintum crudelitatem, sextum allidit fornicationem, septimum rapacitatem, octavum perimit falsitatem, nonum adulterii cogitationem, decimum mundi cupiditatem.

[1Kb] 16. Inter haec igitur omnia decem praecepta solum ibi quod de Sabbato positum est figurate observandum praecipitur. Quam 382 figuram nos intelligendam, non etiam per otium corporale celebrandam, suscepimus. Reliqua tamen ibi praecepta proprie praecepta sunt, quae sine ulla figurata significatione observantur. Nihil enim mystice significant, sed sic intelliguntur ut sonant. Et notandum quia sicut decem [Col. 0303C] plagis percutiuntur Aegyptii, sic decem praeceptis conscribuntur tabulae, quibus regantur populi Dei.



CAPUT XXX. De duabus tabulis.

1. Cur autem in duabus tabulis scripta est lex, nisi aut propter duo Testamenta significanda, aut propter illa duo praecepta dilectionis Dei, et dilectionis proximi, in quibus tota lex pendet et prophetae? Haec enim in tabulis singulis explicata sunt. In una enim tria praecepta ad Dei pertinentia charitatem; in altera vero septem pertinentia ad proximi societatem.



CAPUT XXXI. De lapideis tabulis.

1. Sed cur lapideae eaedem tabulae fuerint, nisi ad [Col. 0303D] significandum cor Judaeorum lapideum? Per lapidis insensibilitatem demonstravit duram eorum mentis stoliditatem, de qua propheta dicit: Auferam ab eis cor lapideum, et dabo eis cor carneum (Ezech. XXXVI).

2. Unde Apostolus: Non in tabulis lapideis, sed in tabulis cordis carnalibus (II Cor. III). Neque enim [Col. 0304A] hoc tabulae carnales volunt, ut carnaliter sapiamus, sed quia in comparatione lapidis, qui sine sensu est, caro sentit, idcirco per lapidis duritiem significatum est cor non intelligens, et per carnalem sensibilitatem significatum est cor intelligens.



383 CAPUT XXXII. De altari de terra.

[1Kb] 1. Quod autem additur ibi a Domino: Non facietis vobis deos argenteos et aureos, altare de terra facietis mihi. Altare enim de terra Deo facere est incarnationem Mediatoris sperare; tunc quippe a Deo nostrum munus accipitur, quando in hoc altari nostra humilitas, id est, super dominicae incarnationis fidem posuerit quidquid boni operatur; in altari ergo de terra oblationum munus offerimus, si actus nostros [Col. 0304B] dominicae incarnationis fide solidamus.



CAPUT XXXIII. De non sectis lapidibus faciendo.

[1Kb] 1. Deinde adjecit: Quod si altare lapideum feceris mihi, non aedificabis illud de sectis lapidibus: si enim levaveris super id cultrum, polluetur. Secti lapides hi sunt qui unitatem scindunt, ac dividunt semetipsos a societate fraterna per odium, vel schismata: tales in corpore suo non recipit Christus, cujus corporis figuram altaris illius constructio obumbrabat.

2. Isti vero non secti lapides, ex quibus altare construi jubetur, hi sunt qui fidei morumque unitate solidantur, de quibus dicit Apostolus: Vos estis lapides vivi, coaedificati in domus spirituales. His non est injectum ferrum, quia incorrupti sunt, et jacula [Col. 0304C] maligni ignita non receperunt; quique unum altare faciunt, quia unitatem fidei vel concordiam charitatis sequuntur.



384 CAPUT XXXIV. De non ascendendo ad id per gradus.

[1Kb] 1. Non ascendes per gradus ad altare meum, id est, non gradatim unum alio praeferens, ad me pervenies, neque priorem, neque posteriorem tempore discernes, quia divisum et sequestratum unitatis Dominum propitium non habebis. Hoc enim Ariani faciunt, qui inseparabilem Patris, Filii, et Spiritus sancti substantiam dividunt. Jam deinde quamplura legis praecepta dantur, quibus omissis, quae opportuniora sunt dicenda sunt.



CAPUT XXXV. De Hebraeo sex annis serviente.
[Col. 0304D]

1. Praecipitur enim post haec in lege ut Hebraeus puer, si forte in servitutem devenerit, sex annis serviat, septimo vero anno liber dimittatur. Quod si egredi a servitute noluerit propter uxorem et filios, [Col. 0305A] perforabitur auricula ejus subula, et erit servus in saeculum.

2. Hoc de praesenti non dicitur saeculo, sed de futuro, quia in sex aetatibus hujus saeculi servientes, in septimo die, id est, aeterno Sabbato liberabimur, si tamen voluerimus esse liberi, dum adhuc in saeculo servimus peccato. Si autem noluerimus, perforabitur nobis auricula in testimonium inobedientiae, et cum uxore et filiis nostris, quos praetulimus libertati, id est, cum carne et operibus ejus, jugiter peccati servi erimus in aeternum.



385 CAPUT XXXVI. De talione.

1. Illud vero quid significat, quod in hac lege oculum pro oculo dari jubetur? Oculus enim est [Col. 0305B] quisque doctor, tanquam vitae demonstrans iter. Idem autem si intentionem auditoris per aliquam perniciosam doctrinam conetur exstinguere, si oculum laedat animae, et intellectum ejus turbet, auferatur necesse est ab Ecclesiae praesulatu, et intellectus ejus turbulentus ac ferox, qui scandalum fidei generat, projiciatur.

2. Sed etsi quis dentem laesit auditoris, per quem Scripturarum cibos comminuebat, et dividens spiritualiter distinguebat, ut subtilem ex his ad interiora animae transmitteret sensum; quisquis ergo hujusmodi evellens dentem conatur a corpore Christi praecidere, auferatur dens illi.

[1Kb] 3. De talibus enim dicitur: Dentes peccatorum contrivisti (Psalm. III), siquidem et manus pro manu, [Col. 0305C] et pes pro pede deposcitur. Manus est actio operantis, pes est per quem inceditur ad bona opera vel mala. Praecidatur ergo ille qui scandalum facit, non solum in fide, sed etiam in actibus, qui per manum significantur, aut offendiculum praebet, quo pedes intelliguntur.

4. Recipiat etiam combustionem qui combussit, et gehennae fraternam tradidit animam. Per quae signacula ostenditur ut iste percussor, omnibus detruncatus membris, a corpore excidatur Ecclesiae, ut caeteri videntes timorem habeant, et non faciant similiter.



CAPUT XXXVII. De decimis et primitiis offerendis.

[Col. 0305D] 1. Jubetur quoque inter haec Israeliticus populus decimas frugum, cunctarumque primitias rerum offerre Domino. Spiritualiter 386 quippe primitiae frugum, vel primogenitorum, principia bonorum operum ostendunt, vel ipsam bonam voluntatem, quae prior est opere, quam Pelagiani sibi tribuendo offendunt. Deus autem, dum illa sibi a nobis jubet offerri, indicat ad ipsius gratiam pertinere.

2. In decimis porro Domino offerendis denarius numerus perfectionem significat, quia usque ad ipsum [Col. 0306A] numerus crescit; ideoque sicut in primitiis principia voluntatum, ita in decimis consummationes nostrorum operum ad Deum referre praecipimur, a quo et boni operis initium et perfectionis percipimus effectum.

[1Kb] 3. Verum quod dixit: Primogenita asini mutabis ove, per asinum quippe hoc loco immunditia, per ovem vero innocentia designatur. Asini ergo primogenita ove mutare est immundae vitae primordia ad innocentiae simplicitatem convertere, ut postquam omnia illa peccator egit, quae ut immunda Dominus respuit, ea jam agendo proferat quae Dei sacrificio ut munda imponat. Quod vero sequitur: Si non redimes, occidetur, quia nimirum mens immunda, et delictis obnoxia, si non fuerit in melius commutata, [Col. 0306B] necabitur morte perpetua.



CAPUT XXXVIII. De vitulo combusto igni.

[1Kb] 1. Descendens itaque Moyses de monte cum tabulis, dum audisset populum, quod fuerat ad idola consecratus, indignos eos judicans accipere legem, projecit de manibus suis tabulas, quibus confractis, incendit vitulum quem plasmaverant.

2. Sed quid sibi velit iste vitulus quem fecerunt sibi filii Israel in solitudine? Vel quid significet quod Moyses ipsum vitulum igne combussit, minutatimque concidit, et in aquam aspergens potum populo dedit? Si enim tabulas, quas digito Dei, hoc est, operatione Spiritus sancti, scriptas acceperat, ideo fregit quia indignos eos quibus eas legeret judicavit; si denique [Col. 0306C] ut ab eis 387 ille vitulus penitus aboleretur, incendit eum, et contrivit, et in aquam sparsit, atque submersit, ut quid et potum hunc populo dedit?

3. Quem non excitet factum hoc ad quaerendam et intelligendam propheticam significationem? Occurrat ergo jam intentis mentibus quia diaboli corpus significabatur in vitulo, id est, homines in omnibus gentibus, quibus ad haec sacrilegia caput, hoc est, auctor est diabolus.

[1Kb] 4. Aureum praeterea, quia videntur idololatriae ritus velut a sapientibus instituti. De quibus dicit Apostolus: Quoniam cognoscentes Deum, non sicut Deum glorificaverunt, aut gratias egerunt, sed evanuerunt in cogitationibus suis, et obscuratum est insipiens [Col. 0306D] cor eorum.

5. Dicentes enim se esse sapientes, stulti facti sunt, et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentum (Rom. I, 21, 22). Ex hac quasi sapientia iste vitulus aureus, qualia solebant Aegyptiorum etiam primates, et tanquam docti homines adorare figmenta.

6. Hoc ergo vitulo significatum est omne corpus, id est, omnis societas gentilium idololatriae deditorum. [Col. 0307A] Hanc sacrilegam societatem Dominus Christus illo igne comburit, de quo in Evangelio ait: Ignem veni mittere in terram (Luc. XII), ut quoniam non est qui se abscondat a calore ejus, dum in eum credunt gentes, igne virtutis ejus diabolica eis forma solvatur.

7. Totum deinde corpus illud comminuitur, id est, ab illa malae conspirationis conflatione discissum verbo veritatis humiliatur, et comminutum in aquam mittitur, ut eos Israelitae, id est, Evangelii praedicatores ex baptismo in sua membra, id est, in dominicum corpus transferant: quorum uni Israelitarum, id est, Petro de ipsis gentibus dictum est sic: Macta et manduca (Act. X). Si macta et manduca, quare non etiam, concide et bibe? ita iste vitulus per ignem zeli, [Col. 0307B] et aciem verbi, et aquam baptismi, ab eis potius quos absorbere conabatur absorptus est.



388 CAPUT XXXIX. De interfectis tribus millibus.

[1Kb] 1. Nunc autem quid etiam propheticae significationis habuerit requirendum est, quod ex eis multos, qui sibi, absente ipso, idolum fabricaverant, sine ulla cujusque necessitudinis distinctione jussit interimi. Facile est autem ut intelligatur hominum illorum interemptione significari vitiorum talium insecutionem, qualibus ad eamdem idololatriam defluxerunt; in talia quippe vitia saevire nos jubet Apostolus, cum dicit: Mortificate membra vestra, quae sunt super terram, fornicationem, immunditiam, luxuriam, concupiscentiam malam, et avaritiam, quae est idolorum servitus [Col. 0307C] (Coloss. III).

[1Kb] 2. De porta vero usque ad portam ire est a vitio usque ad vitium, per quod ad mentem mors ingreditur, cum gladio increpationis discurrere. Sed ipse numerus trium millium interfectorum triplicem formam indicat peccatorum. Omne enim peccatum aut facto, aut verbo, aut cogitatione committitur.



CAPUT XL. De confractione tabularum.

1. Ascendit itaque Moyses denuo in montem. Iterumque dat ei Deus legem in aliis tabulis ad instar priorum praecisis. Sed quid significaverunt eaedem tabulae, quas primum a Domino Moyses accepit, et sine mora confregit?

[1Kb] 2. Tabulae illae imaginem demonstrabant priscae [Col. 0307D] legis, non post longum intervallum pro populi peccato cessantis. Aliae vero, ad instar priorum iteratim incisae, Novi Testamenti habuere figuram. 389 Istae non franguntur, ut ostenderentur Novi Testamenti eloquia permansura.

[Col. 0308A] 3. Unde et merito decem verbis legenda signantur, ut per eumdem numerum figura crucis exprimeretur. Hujus enim formae in decem X littera est. Nam recto uno apice a summo usque ad imum ducitur. Rursum alio non dispari per transversa brachiorum componitur. Unde et ipse ait: Non veni legem solvere, sed implere (Matth. V), utique per passionem crucis, cujus imago fuit in tabulis.



CAPUT XLI. De quadraginta diebus quos jejunavit Moyses.

1. Quid autem sibi velit quod Moyses quadraginta diebus jejunaverit? Cujus actionis quaedam figura est in hujus numeri consideratione; quadragenario enim numero et Moyses, et Elias, et ipse [Col. 0308B] Dominus, jejunaverunt.

2. Praecipitur enim nobis ex lege et prophetis, et ex ipso Evangelio, quod testimonium habet a lege et prophetis (unde etiam in monte inter utramque personam medius Salvator effulsit), ut a mundi illecebris aviditatem nostram tanquam jejunio temperantiae refrenemus, quandiu perfectio Decalogi legis per quatuor ejusdem mundi partes, id est, toto orbe praedicatur, ut decem quater ducta quadragenarium numerum signent.



CAPUT XLII. Quod Dominus Deus dixit ad Moysem: Posteriora mea videbis.

1. Quod vero petivit Moyses ut claritatem Domini videret, dicens: Si inveni gratiam apud te, ostende [Col. 0308C] mihi te ipsum manifeste. Accepit enim in praesenti congruum responsum quod faciem Domini videre non posset, quam nemo videret, et viveret.

2. Quid est ergo Faciem meam videre non poteris, nisi quia quamvis usque ad parilitatem angelicam humana etiam post resurrectionem natura proficiat, et ad contemplandum Deum indefessa 390 consurgat, videre tamen ejus essentiam plene non praevalet? quam nec ipsa perfectio angelica in toto vel integre attingit scire, secundum Apostolum, qui ait: Pax Dei, quae exsuperat omnem sensum (Philipp. IV), ut subaudias et angelorum.

[5Kb] 3. Sola enim sibi integre nota est Trinitas, et humanitati susceptae, quae tertia est in Trinitate persona. [Col. 0308D] Jam deinde in sequentibus verbis Dei, futuri Christi Ecclesiaeque mysterium figuratum est. 391 Gestavit quippe Moyses typum populi Judaeorum in Christum postea credituri. Ideo illi dictum est: Cum transiero, posteriora mea videbis.

[Col. 0309A] [1Kb] 4. Quidam hunc sensum in Evangelio dicunt fuisse completum, cum ascendisset Dominus in montem, quando apparuit Moyses colloquens cum Jesu, et ideo ibi completam aiunt istam promissionem, quam accepit in monte Sina, cum dictum est: Posteriora mea videbis. Vidit ergo posteriora ejus, id est, vidit quae in posterioribus et novissimis facta sunt.

5. Quod autem ait Dominus ad Moysen: Est locus apud me, stabis super petram; et paulo post: Tollam manum meam, et videbis posteriora mea; quia enim ex sola Ecclesia catholica Christus conspicitur, apud se esse locum Dominus perhibet de quo videatur. In petra Moyses ponitur, ut Dei speciem contempletur: quia nisi quis fidei soliditatem tenuerit, divinam praesentiam non agnoscit. De qua soliditate [Col. 0309B] Dominus: Super hanc petram, inquit, aedificabo Ecclesiam meam (Matth. XVI).



CAPUT XLIII. De glorificatione Moysis.

1. Quod vero, descendente denuo Moyse cum tabulis, facies ejus glorificata videtur, sed tamen velamine tegitur, hoc significabat ut ostenderet eam legem mystico esse velamine coopertam, tectamque infidelibus et occultam. Sermo quippe legis habet scientiae gloriam, sed secretam: habet et cornua duorum Testamentorum, 392 quibus contra dogmata falsitatis incedit armata.

2. Cum enim Moyses legitur, velamen est positum super cor eorum. Et manifeste dum legis et prophetarum [Col. 0310A] scripturam per nimiam stoliditatem cordis carnaliter accipiunt infideles, illis tota facies Moysi quodam velamine tegitur, ita ut non possint loquentis legis gloriam sustinere.

3. Sed si conversi fuerint ad Deum, auferetur velamen, occidens littera morietur, vivificans spiritus suscitabitur. Dominus enim spiritus est, et lex spiritualis est. Unde et David orabat in psalmo: Revela oculos meos, et considerabo mirabilia de lege tua (Psalm. CXVIII).



CAPUT XLIV. De aedificatione arcae.

[1Kb] 1. Jam nunc arcam Testamenti Domini inspiciamus, in qua erant repositae tabulae legis. Per hanc arcam, quam de lignis imputribilibus Moyses fabricavit, [Col. 0310B] Ecclesia Christi significatur, aedificata ex omnibus sanctis, mente et corpore incorruptis, habentibus interius etiam duas tabulas Testamenti, id est, observantiam legis et Evangelii. Intus autem ac foris inauratur arca; sic et Ecclesia, quasi aurum radiare debet, tam interius vitae splendore quam exterius doctrinae et sapientiae claritate.

[1Kb] 2. Corona autem aurea per circuitum et quatuor circuli aurei, 393 qui per quatuor angulos jubentur adjungi, id significant, quia in eo quod in Ecclesia per quatuor mundi partes dilatata tenditur, procul dubio quatuor sancti Evangelii libris accincta praedicatur: quae tamen intra unius coronae ambitum, id est, intra ejusdem fidei unitatem concluditur.

[Col. 0311A] [1Kb] 3. Vectes quoque de lignis Sethim fiunt, qui eisdem ad portandum circulis inseruntur, quia fortes perseverantesque doctores, velut imputribilia ligna, quaerendi sunt, qui, instructioni sacrorum voluminum semper inhaerentes, sanctae Ecclesiae unitatem devinciant, et quasi intromissis circulis arcam portent. Qui auro quoque jubentur operiri, ut cum sermone aliis insonant, ipsi etiam vitae splendore fulgescant.



CAPUT XLV. De urna aurea, et tabulis, et virga.

[1Kb] 1. In hac Testamenti arca fuit urna aurea, tabulae quoque, et virga Aaron. Haec arca, ut praedictum est, Ecclesia est, habens duas tabulas lapideas, id est, duplicis Testamenti perpetuam firmitatem. Urnam quoque auream intelligimus carnem Christi puram [Col. 0311B] atque sinceram, quae reconditum in se manna perpetuae divinitatis conservat, et angelici illius panis perennem coelestemque gerit dulcedinem; necnon etiam virgam Aaron, id est, ejusdem summi verique pontificis nostri Jesu Christi salutare vexillum immortalis memoriae semper viriditate frondens.



394 CAPUT XLVI. De propitiatorio et cherubim.

[1Kb] 1. Jam porro per propitiatorium super arcam Testamenti positum idem ipse Christus insinuatur, qui inter Deum et hominem medius propitiator intervenit; de quo dicit Apostolus: Quem proposuit Deus propitiationem per fidem in sanguine ipsius (Rom. III, 25). Hoc propitiatorium arcae superponitur, sicut et Christus caput est Ecclesiae, cujus a dextris et a sinistris [Col. 0311C] duo cherubim assistunt. Cherubim autem plenitudo scientiae interpretatur, plenitudo scientiae est charitas, id est, dilectio Dei et proximi, qua Dominus ostenditur; nemo enim potest pervenire ad [Col. 0312A] Deum, nisi per charitatem; plenitudo enim legis dilectio est.

[1Kb] 2. Alii eadem duo cherubim duo intelligunt Testamenta, quae multitudinis suae scientia propitiatorium Dei, id est, Christi sacramenta obumbrant, testante propheta: In medio duorum animalium cognosceris (Habacuc III, 2). Hi versis vultibus se respiciunt, dum in spiritualem sensum vertuntur; tunc enim alterutrum sibi melius concordant, et in omnibus rectius consonant. Siquidem ex utroque latere oraculum, vel propitiatorium, tegunt, quia Vetus et Novum Testamentum tam Christi sacramenta quam Ecclesiae mysteria sub aenigmatum figuris operiunt.



395 CAPUT XLVII. De altari.

[Col. 0312B] 1. Altare autem illud corpus Christi significabat, sive omnes sanctos, in quibus ardet semper divinus ignis, et semper consumitur caro.



CAPUT XLVIII. De mensa.

[1Kb] 1. Posita vero mensa pacis et fidei Ecclesiae gestabat typum, in qua pascimur alimentis Scripturarum. Ad cujus unitatem ex toto orbe vocibus apostolicis Dei populus congregatur, Salomone dicente: Sapientia aedificavit sibi domum, paravit mensam suam, miscuit vinum in cratere (Proverb. IX, 1), et reliqua; dicens rursus: Venite, edite de meis panibus.



CAPUT XLIX. De candelabro et oleo.

[7Kb] 1. Candelabrum illud septem ramorum Spiritus sancti gestabat imaginem, qui septiformi gratia illustrat [Col. 0312C] omnem Ecclesiam in unitate fidei 396 consistentem. Alii idem candelabrum Christum intelligunt, gestantem septem Ecclesias, in quibus septiformis Spiritus sancti splendor emicat. Huic candelabro fiunt emunctoria, [Col. 0313A] quae in Isaia forcipes nuncupantur (Isai. VI, 6).

[1Kb] 2. Et haec quidam duo Testamenta interpretati sunt, quibus peccata purgantur, quaeque inter se Spiritus sancti unione sociantur. Extra velum autem testimonii, quod oppansum est, candelabrum ardere praecipitur, quia sine ullo Veteris Testamenti velamine Spiritus sancti jam veritas fulget.

4. Oleum vero, quod de arboribus olivarum sumendum Dominus praecipit, eamdem gratiam Spiritus sancti ostendit, habentem in se pacem et misericordiam per Salvatoris adventum; unde in cordibus nostris lumen veritatis accenditur.



CAPUT L. De tabernaculo.

1. Sequitur nunc figura tabernaculi, quod, jubente [Col. 0313B] Domino, Moyses fabricare jubetur. Tabernaculum hoc per allegoriam Ecclesia est in hujus vitae eremo constituta, de qua Psalmista ait: Quoniam abscondit me in tabernaculo suo in die malorum (Psalm. XXVI, 5).

2. Variis itaque speciebus tabernaculum instruitur, partim pretiosis, partim vilioribus; per quod monstratur alios sanctos, alios peccatores esse in Ecclesia. Fideles autem omnes intra corpus Ecclesiae constitutos, infideles vero extra sinum collocatos.



CAPUT LI. De columnis et earum basibus.

1. Ipsum autem tabernaculum cum in typo Ecclesiae fieret, columnas ei quatuor fundi argenteas Dominus jussit. Columnae istae quatuor Evangelistae sancti sunt, fidei firmitate fundati. Argenteae autem 397 [Col. 0313C] dicuntur propter divini eloquii claritatem.

2. Harum columnarum bases prophetae sunt, qui suo gestamine structuram portant Ecclesiae; supra fundamentum enim prophetarum evangelistae collocant Ecclesiam, eorumque auctoritate evangelicam fidem confirmant. Caput autem columnarum aureum ille est, de quo dicit Apostolus quia caput viri Christus.



CAPUT LII. De tabulis deauratis.

1. Interim et tabulas deauratas erigi praecipit, et fundi earum bases argenteas jubet. Quid enim per tabulas, nisi doctores et apostoli, extensa in mundum praedicatione dilatati? Quid per bases argenteas, nisi, ut praedictum est, prophetae signantur, qui superimpositas [Col. 0313D] tabulas ipsi firmi ac fusiles sustinent?

[1Kb] 2. Quia apostolorum et doctorum vita, dum eorum [Col. 0314A] praedicatione instruitur, eorum auctoritate solidatur. Unde conjunctae bases binae singulis tabulis supponuntur, quia dum prophetae sancti in verbis suis de Mediatoris incarnatione concordant, subsequentes praedicatores Ecclesiae indubitanter aedificant. Et cum in semetipsis non discrepant, illos in se robustius firmant.

[1Kb] 3. Quod autem argenteas ait bases, et tabulas deauratas, ostendit praecepta apostolorum longe clariora esse quam prophetarum. Tentoria autem, quae ansulis assuta, et circulis suspensa atque innexa funibus ad modum cortinarum viginti et octo in longum atque in latum quatuor cubitis distenduntur, reliqua credentium plebs intelligitur, quae haeret et pendet in funibus fidei. Funis autem triplex non rumpitur, [Col. 0314B] quae est Trinitatis fides, ex qua dependet et per quam sustinetur omnis Ecclesia.

[1Kb] 4. Quod autem viginti et octo cubitorum in longum distenduntur, et in latum quatuor cortinae unius mensurae, inserta lex 398 Evangelio designatur. Septenarius namque numerus legem significare solet propter multa septenarii numeri sacramenta. Qui consociatus ad Evangelia quatuor, quater septem consequenter vigesimum octavum numerum faciunt.



CAPUT LIII. De decem cortinis.

1. Decem autem cortinae fiunt, ut integrum perfectionis numerum teneant, et legis decalogum significent; qui tamen quinquagenis aureis circulis sibimet connectuntur, quia omnes fideles per donum [Col. 0314C] Spiritus sancti fidei et charitatis vinculo sociantur. Quinquagenarius enim numerus ad Spiritum pertinet sanctum. Unde et quinquagesimo die post pascha descendit de coelo Spiritus sanctus.



CAPUT LIV. De undecim velis cilicinis.

[1Kb] 1. Quod vero undecim vela cilicina fieri praecipiuntur, in cilicio peccatum ostenditur, propter haedos ad laevam positos. Quoniam ergo superius in decem cortinis sanctos perfectionem legis tenentes ostenderat, profecto undenarius ciliciorum numerus, quoniam transgreditur denarium, transgressores legis, hoc est, peccatores in Ecclesia futuros significat. Sed tamen et ipsa saga cilicina quinquagenis ansulis [Col. 0314D] copulantur propter poenitentiae signum et spem remissionis peccatorum per indulgentiam.

[Col. 0315A] [1Kb] 2. Unde et quinquagesimus psalmus veniae et remissionis est. Possunt quidem et haec tentoria cilicina (quibus tabernaculum tegitur, et pluvias, et ventos, et turbines tolerant) grossae hominum mentes accipi, quae aliquando in Ecclesia occulto Dei judicio, quamvis durae sint, praeferuntur.

399 3. Unde et bene sequenter pelles arietum ibi subjecit, ut per arietes duces praepositosque Ecclesiarum ostenderet. Qui, quia deservire curis temporalibus non timent, oportet ut tentationum ventos et pluvias de hujus mundi contrarietatibus portent, ut qui intra Ecclesiam spiritualiter, quasi byssus, et hyacinthus, et purpura fulgent, securi interius resplendeant, dum praepositi et rectores eorum contra procellas et turbines saeculi foris laborant.



CAPUT LV. De oppanso velo in medio tabernaculi.
[Col. 0315B]

1. Quod vero in medio tabernaculi velum extenditur, et exterior pars ab interiore separatur, illud significat, quod nunc populis Ecclesiae, quae promissa sunt, velut oppansa, quousque revelentur, videre non liceat. Sic enim et Apostolus ait: Nunc videmus per speculum in aenigmate, tunc autem facie ad faciem (I Cor. XIII). Quandiu igitur in hoc mundo sumus, tanquam per speculum veritatem videmus, positi quasi in sancta, nondum pervenientes ad sancta sanctorum.

[1Kb] 2. Sancta enim possunt esse ea quae in praesenti saeculo habere sancta conversatio potest. Sancta vero sanctorum, in quae semel tantummodo intratur, ad [Col. 0315C] coelum est transitus, ubi est propitiatorium et cherubim, ubi et mundicordibus apparere poterit Deus. In qua tamen conversatione constituti non sine adjutorio Spiritus sancti consistimus. Habemus enim ex uno Spiritus sancti fonte septem lucernas, quae illuminent populum Ecclesiae, id est, septemplicem Domini gratiam missam in universum orbem terrarum, quae populos Ecclesiae fulgore Spiritus sancti diversa charismatum claritate illustrat.

3. Potest quidem hoc oppansum velum, quod partem tabernaculi interioris occultabat, ne prospicerentur illuc reposita, tempus illud significare quod fuit sub lege. Quia ea quae lex et prophetae cecinerunt occulta erant, et interjecto velamine videri non poterant.

[Col. 0315D] 400 [1Kb] 4. Sed posteaquam Christus adveniens tempore passionis velum illud a summo usque deorsum dirupit, omnia illa quae antea erant occulta, per Domini passionem ad nostram fidem sunt revelata, dicente Apostolo: Nobis autem revelavit Deus per Spiritum suum: quia Spiritus omnia scrutatur, et ea quae sunt alta Dei (I Cor. II, 10).



CAPUT LVI. De diversis donariis ad constructionem tabernaculi.
[Col. 0316A]

1. Offeruntur autem uno studio et tamen diversa donaria ad constructionem tabernaculi, juxta quod scriptum est: Aurum, argentum, aes, lapides pretiosi. Tum praeterea byssum, coccum, hyacinthum, et purpuram, pelles arietum rubricatas, et pelles hyacinthinas, sed et ligna imputribilia, pilos quoque caprarum ad constructionem tabernaculi.

[1Kb] 2. Sed et quidquid in cultum et ad vestes sanctas necessarium erat viri cum mulieribus praebuerunt, armillas, et inaures, et annulos, et dextralia, omne vas aureum in donaria Domini separatum est. Si quis habuit hyacinthum, purpuram, coccum bis tinctum, byssum, et pilos caprarum.

[Col. 0316B] 3. Figura itaque prioris tabernaculi Ecclesiae typus est. Per haec itaque munera significantur meritorum dona, quibus ornatur Ecclesia: fides ejus auro comparatur, sermo praedicationis argento. Quod vero quae in ornamento, sive tabernaculo necessaria sunt, viri cum mulieribus praebent, hoc significat quia intra Ecclesiam virtutes fortium, quae per viros exprimuntur, et exigua opera infirmorum, quae per mulieres intimantur, omnia locum inveniunt, et ad usus sanctae aedificationis accipiuntur.

4. Collatio vero ipsa non fit necessitate, sed sponte, quia fides spontanea est. Nam per armillas, quae lacertos astringunt, praepositorum valde laborantium opera demonstrantur. Per inaures subditorum obedientia exprimitur. Per annulos signaculum [Col. 0316C] secretorum ostenditur.

401 [1Kb] 5. Unde et quaedam minus intelligentibus occultantes, quasi sub signaculo recondunt doctores, ne indignis quibusque Dei sacramenta credantur. Unde et justus laetatur, et dicit: In corde meo abscondi eloquia tua, ut non peccem tibi (Psalm. CXVIII, 11). Porro per dextralia opera bona et dextra commemorantur.

[1Kb] 6. Per vas aureum in donaria Domini separatum divinitatis intelligentia accipitur, quae tanto ab inferiorum amore disjungitur quanto ad sola quae aeterna sunt amanda sublevatur. Porro per hyacinthum spes coelestium praemiorum ostenditur. Per purpuram cruor ac tolerantia passionum amore regni perpetui exhibita declaratur. Per bis tinctum coccum [Col. 0316D] charitas demonstratur, quae pro perfectione sui bis tingitur, quia Dei et proximi dilectione decoratur.

7. Per byssum immaculata carnis incorruptio, et splendidissimus sanctimoniae candor ostenditur; byssus enim linum est candidum. Per pilos autem caprarum, ex quibus ciliciorum asperitas texitur, [Col. 0317A] dura poenitentiae afflictio designatur. Dum igitur alii per armillas et annulos forte magisterium exercent, alii per inaures et dextralia devotam audiendi obedientiam rectamque operationem exhibent; alii per vas aureum praeclaram subtilioremque Dei intelligentiam tenent; alii per hyacinthum, purpuram et coccum audita coelestia sperare, credere, amare non desinunt, etiam quae adhuc subtiliori intellectu minime cognoscunt; alii per byssum incorruptionem carnis offerunt; alii per caprarum pilos deplorant aspere quod libenter admiserunt.

8. Simul ex tanta diversitate operum unum conficitur tabernaculum: sicut ex diverso pulvere unus compingitur globus terrae, infusione Spiritus sancti rigatus. Jam porro ligna Sethim imputribilia omnes [Col. 0317B] sancti intelliguntur mente et corpore incorrupti, neque cum saeculo pereuntes, sed permanentes aeterni. Lapides quoque pretiosi, confessores, apostoli, sacerdotes, omnesque justi.

[1Kb] 9. Quos etiam lapides vivos beatus Petrus apostolus dicit: Ut sitis, inquit, lapides vivi, coaedificati in templo Dei (I Petr. II, 5). Haec igitur 402 offeruntur omnia in tabernaculo Dei, ut nullus desperet salutem. Offert super haec et alius aurum, id est, sensum, et alius argentum, id est, eloquium, alius vocem aeris. Sicque fiunt multa in tabernaculo, mensa scilicet, et candelabrum, altare, columnae, bases, tabulae, crateres, scyphi, thuribula, phialae, mortariola, emunctoria, paxilli, tentoria, quibus diversitatibus tota illa tabernaculi, id est, Ecclesiae pulchritudo [Col. 0317C] distinguitur.

10. Nam tabernaculum Ecclesia est, in qua est mensa, id est, unitas fidei, vel certe Scriptura sacra, qua universi fideles spirituali cibo pascuntur. Candelabrum quoque cum septem lucernis Christus est cum septem Ecclesiis. Emunctoria quoque ejus, hoc est, geminum Testamentum. Et columnae, doctores sancti, fidei firmitate solidati. Necnon et bases, id est, prophetae suo fundamine structuram gestantes Ecclesiae.

11. Ibi etiam et tabulae, apostoli praedicationis latitudine dilatati. Sive tentoria, praepositi, videlicet, et praedicatores, qui exterius laborant contra hujus saeculi turbines. Sunt ibi et crateres, id est, distributiones donorum. Sunt et paxilli, hoc est, principes [Col. 0317D] Ecclesiae, quibus pendent omnia genera populorum, quasi vasorum; scyphi quoque, doctrinae eloquia, sive sensus.

12. Necnon et thuribula, virtutes scilicet operum bonorum, vel orationes sanctorum, quibus odor suavitatis ascendit ad Dominum. Phialae quoque, apostoli et doctores pleni vitalibus aquis. Ibi lilia, virginitatis candor, sive mortariola, laborum passionumque [Col. 0318A] tolerantiae, quibus mortificantur membra poenitentium, et hae quidem species dispensationesque donorum sunt divisae per Spiritum sanctum fidelibus, ut in singulis distributionibus perfectum Christi tabernaculum construatur, in quibus habitet Deus in medio sanctorum.



CAPUT LVII. De unguento quo perungitur tabernaculum.

[1Kb] 1. Porro unguentum quo perungitur tabernaculum chrisma est, quo ungitur populus fidelis in Ecclesia, in quibus divinitas 403 tanquam in tabernaculo habitat. Potest quidem intelligi hoc unguentum etiam virtutes sanctorum, sive odor justitiae longe lateque diffusus. De quo dicit Apostolus: Deo autem gratias, qui triumphat nos in Christo Jesu, [Col. 0318B] et odorem justitiae suae manifestat per nos in omni loco (II Cor. II, 14).



CAPUT LVIII. De incenco composito.

[1Kb] 1. Incensum autem, quod ex quatuor odoratissimis generibus in maximam subtilitatem comminutis, id est, stacte, onyche, galbano, et thure componitur (Prud., p. 129), haec in forma orationum fidelium constituta esse, beati Joannis Apocalypsis ostendit. Et illi quidem viginti quatuor seniores procidunt ante Agnum, habentes singuli citharas, et phialas aureas plenas incenso, quae sunt orationes sanctorum (Apoc. V).

[1Kb] 2. Quanquam et speciem quatuor elementorum horum quatuor odorum naturae significare videantur, [Col. 0318C] ut thus, quod perlucidum est, aeri comparetur, stacte vero aquis, galbanus et onyx terrae atque igni, ut per haec omnium quae in coelo, et infra coelum, et in terra, et in aquis sunt, placitum Deo incensum sit hic creaturae laudis oratio.

[1Kb] 3. Sanguis autem ille, quo Moyses populum aspergit ac purificat, et tabernaculum Testamenti, et omnia quae in eo erant, dicens: Sanguis hic, sanguis Testamenti, mirifice sanguinem Domini Jesu praedicare monstratur, quo omnium credentium corda purgantur, quo fides Ecclesiae signatur, quo omnis populus Ecclesiae, id est, corpus omne tabernaculi sanctificatur, dicente Domino discipulis: Hic est sanguis meus Novi Testamenti, qui pro multis effundetur (Matth. XXVI), ad implendum in veritate id [Col. 0318D] quod per Moysem fuerat ostensum in imagine.



404 CAPUT LIX. De veste pontificis.

1. Jam nunc indumenta pontificis quae sint, quaeque potius significent, demonstrandum est. Sacerdos autem Aaron illum significat, ad quem dicitur: Tu es sacerdos in aeternum secundum ordinem Melchisedech (Psalm. CIX, 4). Vestis ejusdem sacerdotis Ecclesia [Col. 0319A] est, de qua dicit Apostolus: Ut exhiberet sibi gloriosam Ecclesiam, non habentem maculam aut rugam (Ephes. V, 27).

2. Quatuor colores, ex quibus vestis ejus contexitur, meritorum est diversitas, quae intra sanctam Ecclesiam in Christi corpore rutilat. Poderem autem illam, id est, sacerdotalem lineam, incarnationem Christi accipimus, quae de terra est, et significatur in pedibus. Linum enim de terra exoritur. Cidarim super caput ejus, et auream laminam, splendorem divinitatis intelligimus, ut unus atque idem secundum hominem podere, secundum Deum cidari ornatus esse videatur.

[1Kb] 3. Feminalia vero illa quibus induitur castitatem corporis Christi et integritatem ostendunt. Cingulum [Col. 0319B] vero illud, quo sacerdotale pectus astringitur, chorus sanctorum vel concordia figuratur, qui in unitate fidei Christi amplectuntur. Tunica autem illa talaris, a capite usque ad plantas demissa, eadem est Ecclesia Christi, usque ad finem temporum permansura.

[1Kb] 4. Haec vestis fit tota hyacinthina. Hyacinthus enim aereo colore resplendet: scilicet ut omnis Ecclesia quae sursum sunt sapiat, et tota ad amorem coelestium surgat. Mala autem Punica in inferioribus posita, ejusdem Ecclesiae unitatem declarant. Nam sicut in malo Punico sub unico exterius cortice multa interius grana muniuntur, sic innumeros sanctae Ecclesiae populos unitas fidei contegit, quos intus diversitas meritorum tenet.

[Col. 0319C] [1Kb] 5. Tintinnabula autem inter mala granata consonantia intelliguntur 405 prophetae, et doctores sancti, in medio Ecclesiae collocati, quorum lingua, doctrinae scientia resonans, tangit utrasque acies tintinnabuli, id est, partes legis et Evangelii. Haec autem tintinnabula in extremo vestimento sunt posita, idcirco ut de fine mundi et de vita futura disputantes nunquam sileant. Superhumerale autem pallium Salvatoris insinuat potestatem et regnum, sicut scriptum est: Principatus ejus super humeros ejus (Isai. IX, 6).

[1Kb] 6. Duo quoque lapides smaragdini, in superhumerali ad dextram et laevam positi, duo sunt populi: gentilis dexter; et Judaeus, qui fuit aliquando dexter, sinister; habentes in se sculpta nomina duodecim [Col. 0319D] patriarcharum, id est, ad imitanda vitae exempla sanctorum apostolorum.

7. Alii eosdem duos lapides duo Testamenta dixerunt, sive litteram et spiritum, in quibus tenentur legis universa mysteria: in dextra spiritus, in laeva littera. Rationale vero pectori superpositum, quaterno lapidum distinctum ordine, sermonem figurat [Col. 0320A] evangelicum, qui quadruplicato ordine veritatem fidei nobis et doctrinam Trinitatis exponit.

8. Cui convenit in gemmis apostolicus sermo, tam virtute quam numero. Hoc autem rationale duplex est, quia evangelicae doctrinae scientia aperta est et abscondita, simplex et mystica. Item idem sacerdos Christus non incongrue interpretatur in membris suis, et maxime in pontifice, qui moratur in sanctis, et offert victimam pro populo carnem immaculati Agni sacro ore conficiens.

[1Kb] 9. Primo enim quod in Aaron pectore rationale judicii vittis ligantibus imprimitur, significat ut sacerdotale cor nequaquam cogitationes fluxae possideant, sed ratio sola constringat. In quo etiam rationali duodecim lapides vigilanter adjunguntur, [Col. 0320B] ut duodecim patriarcharum nomina describantur. Ascriptos etenim sanctos patres semper in pectore ferre debet, quorum exempla imitari non cesset.

10. Et quod in utroque humero sacerdos velamine superhumeralis astringitur, ut contra adversa ac prospera virtutum semper 406 ornamento muniatur. Et quod superhumerale ex auro, et hyacintho, et purpura, et bis tincto cocco, et torta fieri bysso praecipitur, quanta sacerdos clarescere virtutum diversitate debeat demonstratur. In sacerdotis quippe habitu aurum fulget, dum intellectu sapientiae emicat. Cui hyacinthus, quia aereo colore resplendet, adjungitur, scilicet, ut omne quod tractat ad amorem coelestium surgat.

11. Huic admiscetur regalis purpura, ut suggestiones [Col. 0320C] vitiorum, veluti ex potestate regia, comprimat. Coccus quoque bis tinctus ipsi superhumerali adjungitur, ut ante interni judicis oculos omnia virtutum bona ex charitate decorentur.

[1Kb] 12. Quae charitas, quia in dilectione Dei et proximi pendet, quasi ex duplici tinctura refulget. Cui bis tincto cocco torta byssus adjungitur; de terra enim byssus nitenti specie oritur, per quod candens nitor et munditia corporalis castitatis designatur. Quae videlicet torta pulchritudini superhumeralis innectitur, quia tunc castimonia ad perfectum munditiae candorem ducitur, cum per abstinentiam caro affligitur.

13. Siquidem et balteo praecingitur, per quod renum incentiva et luxuriae libidinum restringantur. [Col. 0320D] Tabernaculum autem sacerdos ingrediens in tunica tintinnabulis ambitur, ut videlicet voces praedicationis habeat, ne superni inspectoris judicium ex silentio offendat. Mala quoque Punica tintinnabulis conjunguntur, ut per ejus doctrinam unitas fidei designetur.

14. Quod autem in primam partem tabernaculi [Col. 0321A] quotidie sacerdos ad immolandas hostias introibat, instantia nobis quotidiana praecipitur, ut ab hoc loco, ubi populus Dei coelestibus vocibus eruditur, nunquam abscedamus, sed quotidie confessionis et laudis spirituale sacrificium offeramus, id est, humilitatem animarum nostrarum, quae sunt verae hostiae, sicut scriptum est: Sacrificium Deo spiritus contribulatus (Psalm. L).

15. Illud autem quod semel in anno pontifex, relicto populo, ingrediebatur in sancta sanctorum, ubi erat propitiatorium, significat Dominum nostrum Jesum [Col. 0322A] pontificem, qui in carne positus, 407 per totum annum erat cum populo, annum videlicet illum, de quo dicit ipse: Evangelizare pauperibus misit me, et vocare annum Domini acceptum, et diem propitiationis (Luc. IV).

16. Iste ergo semel in anno in die propitiationis intrat in sancta sanctorum, id est, completa dispensatione, penetravit coelos, intrans ad Patrem, ut eum propitium humano generi faciat, et exoret pro omnibus in se credentibus.



IN LEVITICUM.
[Col. 0321]


408 CAPUT PRIMUM. De figuris hostiarum.
[Col. 0321B]

[1Kb] 1. Sequens Leviticus liber hostiarum diversitates exsequitur, quarum typus imaginem passionis Christi praeferebat. Nam postquam ipse oblatus est, omnes illae hostiae cessaverunt, quae in typo, vel umbra ejusdem praecesserant, praefigurantes illud sacrificium quod unus et verus sacerdos obtulit, mediator Dei et hominum: cujus sacrificii promissivas figuras in victimis animalium celebrare ante oportebat propter emundationem futuram carnis et sanguinis; per quam unam victimam fieret remissio peccatorum, de carne et sanguine contractorum, quae regnum Dei non possidebunt, quia eadem substantia corporalis in coelestem commutabitur qualitatem.

[Col. 0321C] [1Kb] 2. Ipse enim in vitulo propter virtutem crucis offerebatur; ipse in agno propter innocentiam, in ariete propter principatum, in hirco propter similitudinem carnis peccati, ut de peccato damnaret peccatum; idem in turture et columba propter Deum et hominem, quia mediator Dei et hominum in duarum substantiarum conjunctione ostendebatur. Porro in similaginis conspersione credentium per aquam baptismatis collectam Ecclesiam, quae corpus est Christi, perspicue demonstrabat.

409 [1Kb] 3. Nos autem moraliter munus Deo offerimus vitulum, cum carnis superbiam vincimus; agnum, cum irrationabiles motus et insipientes corrigimus; haedum, dum lasciviam superamus; columbam, [Col. 0321D] dum simplicitatem mentis retinemus; turturem, dum carnis servamus castitatem; panes azymos, dum non in fermento malitiae, sed in azymis sinceritatis et veritatis ambulamus (I Cor. V).



CAPUT II. De igne sacrificii.
[Col. 0322B]

[1Kb] 1. Ignis autem in sacrificio figuraliter id significabat, velut absorbens mortem in victoria. In eo autem populo haec rite celebrata sunt, cujus regnum et sacerdotium prophetia erat venturi regis et sacerdotis, ad regendos et sacrandos fideles in omnibus gentibus, et introducendos in regnum coelorum et angelorum sacrarium ad vitam aeternam.

[1Kb] 2. Hujus itaque veri sacrificii sicut religiosa praedicamenta Hebraei celebraverunt, ita sacrilega imitamenta pagani, quia quae immolant gentes, ut ait Apostolus, daemoniis immolant, et non Deo. Antiqua enim res est praenuntiativa immolatio sanguinis, futuram passionem Mediatoris ab initio generis humani [Col. 0322C] testificans. Hanc enim primus Abel obtulisse in sacris litteris invenitur.



CAPUT III. Quod mel in Dei sacrificio non offertur.

1. Quod autem mel in Dei sacrificio non offertur, indicat apud Deum nihil voluptuosum, nihil suave hujus mundi placere, nihilque, 410 quod non habeat mordacis aliquid veritatis. Unde et pascha cum amaritudinibus manducatur (Exod. XII).



CAPUT IV. Quod sal in omnibus sacrificiis admiscetur.

1. E contrario admisceri in omnibus sacrificiis sal jubetur, scilicet, ut omnia quae in Christi honorem offerimus, sal rationis ac discretionis semper accipiant.



CAPUT V. Quod in sacrificium oleum offertur.
[Col. 0322D]

1. Quod vero in sacrificio oleum offerebatur, significat ut quidquid ad cultum Christi et devotionem sanctorum impendimus, totum hilariter faciamus, [Col. 0323A] nihil, ut ait Apostolus, ex tristitia, aut ex necessitate. Hilarem enim datorem diligit Deus (II Cor. IX). Oleum enim hilaritatem significat, sicut scriptum est: Ut exhilaret faciem in oleo (Psalm. CIII).



CAPUT VI. De quatuor generibus principalium oblationum.

1. In exordio autem Levitici quatuor genera principalium oblationum describuntur, quae in odorem suavitatis Domino offerri jubentur, id est, primum vitulus de armentis sine macula; secundum agnus de ovibus; tertium turtur et columba; quartum similago conspersa, azyma oleo uncta, clibano cocta. Reliqua autem sacrificia pro qualitatibus causarum in persona populi offerebantur.

2. Primum itaque sacrificium, id est, vitulus ex [Col. 0323B] armentis, Christum demonstrat, ex patriarcharum progenie descendentem. Hic aratro crucis suae terram carnis nostrae perdomuit, atque Spiritus sancti semine virtutum frugem ditavit. Iste vitulus sine macula est, quia sine peccato ad passionem ducitur. Offertur autem non 411 in tabernaculo, sed ad ostium ejus, quia extra castra passus est Christus. Per filios autem Aaron sacerdotis offertur sanguis ejus.

3. Quod de Anna et Caipha intelligitur, qui, consilium facientes, effuderunt sanguinem Christi. Secunda hostia, de ovibus agnus oblatus, idem Christus propter innocentiam figuratur. Hic est enim agnus qui apud Isaiam in sacrificium adducitur (Isai. LIII), et a Joanne omnibus demonstratur, dicente: Ecce [Col. 0323C] Agnus Dei, ecce qui tollit peccata mundi (Joan. I). Bene ergo in sacrificio agnus offertur, ut innocentiae et passionis Christi figura demonstraretur. Bene et haedus, quia per ejus mortem auctor peccati diabolus agnoscitur jugulatus.

[1Kb] 4. Tertium sacrificium dicitur turtur et columba. Turturem carnem Christi esse manifestum est, Salomone dicente: Speciosae genae tuae, sicut turturis (Cant. I). Columbam Spiritus sancti figuram habere declarat Joannes Baptista dicens: Super quem videris Spiritum descendentem, sicut columbam, hic est Filius meus (Joan. I, 32, 33). Ac per hoc turturem et columbam, id est, carnem Christi Spiritui sancto sociatam per mysterium passionis sacrificium Deo in odorem suavitatis accipimus. Ista tria sacrificia offert [Col. 0323D] homo, id est, Christus Jesus.

5. Quartum autem anima offert, id est, Ecclesia offert sacrificium de simila. Simila Ecclesiae catholicae figuram praenuntiat, quae ex convenientibus membris, quasi simila, ex multis credentium granis collecta est, et legis et Evangeliorum mola in littera et spiritu separata, per aquam baptismatis adunata, chrismatis oleo peruncta, sancti Spiritus igne solidata, [Col. 0324A] et per humilitatem spiritus Deo hostia placens effecta. Hae sunt quatuor oblationes, quadriformem Christi et Ecclesiae habitum demonstrantes.



CAPUT VII. De sacrificio ejus qui sacramentum protulit, et oblivione transcendit.

[1Kb] 1. De eo autem qui juramentum protulit, ut vel male, vel bene 412 quid faceret, atque hoc ipsum oblivione transcendit, dicitur: Offerat agnam de gregibus, sive capram, orabitque pro eo sacerdos et pro peccato ejus. Sin autem non poterit offerre pecus, offerat duos turtures, aut duos pullos columbarum: unum pro peccato, et alterum in holocaustum. Juramentum utique proferre est voto nos divinae servitutis alligare, et cum bona opera promittimus, bene [Col. 0324B] nos facere spondemus.

2. Cum vero abstinentiam cruciatumque carnis nostrae vovemus, male ad praesens nos nobis facere juramus. Sed quia nullus in hac vita ita perfectus est, ut quamlibet Deo devotus sit, inter ipsa quantulumcunque pia vota non peccet, pro peccato agna offerri de gregibus, sive capra praecipitur.

[1Kb] 3. Quid enim per agnam, nisi activae vitae innocentia? quid per captam, quae in summis extremisque saepe pendens rupibus pascitur, nisi contemplativa vita significatur? Qui ergo se conspicit promissa haec, et proposita non implesse, in sacrificium Dei se studiosius debet, vel innocentia boni operis, vel sublimi pastu contemplationis accingere.

[Col. 0324C] [1Kb] 4. Et bene agna de gregibus, capra vero offerri de gregibus non jubetur, quia activa vita multorum est, contemplativa paucorum. Et cum haec agimus quae multos agere et egisse conspicimus, quasi agnam de gregibus damus. Sed cum offerentis virtus ad agnam capramque non sufficit, in remedio poenitentis adjungitur, ut duo columbarum pulli, vel duo turtures offerantur.

5. Scimus quia columbarum pulli, vel turtures pro cantu gemitus habent. Quid ergo per duos columbarum pullos, vel duos turtures, nisi duplex poenitentiae nostrae gemitus designatur? ut cum ad offerenda bona opera non assurgimus, nosmetipsos dupliciter defleamus, quia et recta non fecimus, et prava operati sumus.

[Col. 0324D] 6. Unde et unus turtur pro peccato, alter vero offerri in holocaustum jubetur. Holocaustum namque totum incensum dicitur. Unum ergo turturem pro peccato offerimus, cum pro culpa gemitum 413 damus. De altero vero holocaustum facimus, cum pro eo quod bona negleximus, nosmetipsos funditus succendentes igne doloris ardemus.



CAPUT VIII. De filiis Aaron exstinctis.
[Col. 0325A]

1. Filii autem Aaron, qui, imponentes altari ignem alienum, igne divino exusti sunt, illos significaverunt qui, Dei traditione contempta, alienas doctrinas appetunt, et magisteria humanae institutionis inducunt. Quos increpat Dominus et objurgat in Evangelio, dicens: Rejecistis mandatum Dei, ut traditionem vestram statuatis.

2. Videtur et ignem alienum incendere, quisquis, corporeae vel saecularis alicujus cupiditatis ignem in sacrario sui cordis accendens, audet altaribus Domini appropinquare. Quae non recipiunt, nisi illius ignis accensionem de quo ait Dominus: Ignem veni mittere in terram. Hoc igne nos Dominus Jesus [Col. 0325B] semper incendat, ut illuminemur in sensibus, ne flagremus in vitiis.



CAPUT IX. De discretione ciborum.

[1Kb] 1. Nunc autem de discretione ciborum subjiciendum est, ubi lex de mundis et immundis loquens, quaedam animalia ad esum, quasi munda, concessit; quaedam vero interdixit, quasi non munda. Primum enim sciendum est, quidquid a Deo creatum est, mundum esse, in ipsa institutionis auctoritate purgatum, et non esse culpandum, ne in Creatorem culpa revocetur.

2. Deinde ad hoc filiis Israel legem datam, ut per illam proficerent, et redirent ad mores quos, cum ante a patribus accepissent, in Aegypto propter [Col. 0325C] consuetudinem barbarae gentis perruperant. Ergo, ut homines emendarentur, pecora culpata sunt, 414 scilicet, ut homines qui eadem vitia habebant aequales pecoribus existimentur.

3. Nam in animalibus mores pinguntur humani, et actus, et voluntates, ex quibus ipsi fiunt mundi vel immundi. Haec itaque munda esse dicit. Omne, inquit, quod habet divisam ungulam, et ruminat, in pecoribus comedetis. Quod cum diceret, non pecora, sed mores hominum discernebat. Denique hi homines mundi sunt qui ruminant, qui in ore semper portant, quasi cibum, divina praecepta.

4. Hi et ungulam findunt, quia duo Testamenta legis et Evangeliorum credentes, firmo gressu innocentiae justitiaeque incedunt. Item Judaei ruminant [Col. 0325D] quidem verba legis, sed ungulam non findunt: hoc est, quod nec duo Testamenta recipiunt, nec in Patrem Filiumque fidei suae gressus statuunt. Propterea immundi habentur,

5. Haeretici quoque licet ungulam findant, in [Col. 0326A] Patrem, et Filium credentes, et duo Testamenta recipientes, sed quia doctrinam veritatis in ore non ruminant, nihilominus et ipsi immundi sunt. Nam quod adjecit Scriptura dicens: Ex omnibus quae gignuntur in aquis, et habent pinnulas et squamas, haec comedetis; quidquid autem pinnulas et squamas non habet, abominabile erit vobis.

[1Kb] 6. Nam qui in piscibus squamosi et cum pinnulis, pro mundis habentur, hispidi, et hirti, et fortes in fide, ac graves mores designantur hominum habentes pinnas contemplationis. Quae autem sine his sunt, dicuntur immunda, in quibus leves, et lubrici, et infidi, et effeminati mores improbantur.

[1Kb] 7. Quid autem sibi vult quod lex dicit: Camelum non manducabis, nisi quod de exemplo animalis vitam [Col. 0326B] damnat informem, et criminibus tortuosam? Cum autem in cibum suem prohibet, 415 reprehendit coenosam utique, et luteam, ac gaudentem vitiorum sordibus vitam. Et cum leporem accusat, deformatos utique in feminas viros damnat.

8. Quis autem corpus mustelae cibum faciat? Sed furtum reprehendit. Quis lacertam? Sed odit vitae incertam varietatem. Quis postremo stellione vesci possit, ut hoc lex magnopere prohiberet? Sed maculas mentium exsecratur. Quis accipitrem, aut milvum, aut aquilam? Sed odit raptores violento scelere viventes.

[1Kb] 9. Quis vulturem? Sed exsecratur praedam de aliena morte quaerentes. Sic et cum corvum prohibet, voluptates vel magnitudinem vitiorum vetat. Passerem [Col. 0326C] quoque dum interdicit, intemperantiam coarguit. Quando noctuam, odit lucifugas vanitates. Quando charadrium et gersaulam, nimiae linguae intemperantiam. Quando cygnum prohibet, cervicis altae superbiam denotat. Quando vespertilionem, quaerentes tenebris noctis similes errores.

10. Haec ergo et his paria lex in animalibus exsecratur, quae in illis non sunt criminosa, quia in hoc nata; sed in homine culpantur, quia contra naturam non ex institutione, sed ex errore quaesita sunt. Sed fuit tempus aliquando antiquum quo istae umbrae vel figurae exercendae erant a populo, vel gerendae, ut abstinendum esset a cibis quos institutio quidem commendaverat, sed lex interdixerat.

11. Verum jam finis legis Christus advenit, aperiens [Col. 0326D] clausa legis, et obscura reserans, atque omnia sacramenta, quae nobis texerat antiquitas figuris, magister insignis, et doctor coelestis et institutor, reserata veritate patefecit. Sub quo dicitur: Jam omnia munda mundis, inquinatis autem et infidelibus, [Col. 0327A] nihil mundum, sed pollutae sunt eorum et mens, et conscientia.

[1Kb] 12. Et alio loco: Quidquid vobis appositum fuerit, manducate; ex quibus constat, omnia ista jam suis benedictionibus reddita, quae carnali populo fuerant pro moribus interdicta. Cavendum est autem ne quis licentiam istam putet in tantum esse permissam, 416 ut et immolata simulacris possit manducare; quantum enim ad creaturam Dei pertinet, omnia munda sunt; sed cum daemonibus immolata fuerint, inquinata fiunt, unde et Apostolus ait: Si quis autem vobis dixerit: Hoc immolatum est idolis, nolite manducare (I Cor. VIII).



CAPUT X. De immunditia partuum.

[Col. 0327B] 1. Sequitur quaestio de immunditia partus et contagione leprae. Ait enim: Mulierem quae concepit semen, et peperit masculum, septem diebus esse immundam, octavo purificari.

2. Quae autem feminam peperit, bis septem diebus in immunditia scribitur permanere. In talibus ergo quaedam mysteria latentis arcani non est dubium contineri. Septimana enim hujus praesentis vitae tempus videri potest, quia in septimana dierum consummatus est mundus. In quo donec sumus in carne positi, ad liquidum puri esse non possumus, nisi octava venerit dies, quod est futuri saeculi tempus.

[1Kb] 3. In quo tamen purgandus est ille qui viriliter egit. Statim enim munda efficitur mater ejus, quae genuit eum. Purgatam namque vitiis carnem ex resurrectione [Col. 0327C] suscipiet. Qui nihil vero in se habuit virile adversus peccatum, sed remissus, et effeminatus permanserit in actibus suis, iste nec in praesentis saeculi hebdomada, nec in futura purgabitur ab immunditia sua.



CAPUT XI. De lepris.

1. Locutus est Dominus ad Moysen et Aaron, dicens: Homo in cujus carne et cute ortus fuerit diversus color, sive pustula, aut quasi lucens quidpiam, id est, plaga leprae, adducetur ad Aaron sacerdotem, vel ad unumquemlibet filiorum ejus. Qui cum viderit 417 lepram in cute, et pilos in album mutatos colorem, plaga leprae est, et ad arbitrium ejus separabitur. Lepra doctrina est falsa.

[Col. 0327D] 2. Proinde leprosi non absurde intelliguntur haeretici, qui, unitatem verae fidei non habentes, varias doctrinas profitentur erroris, veraque falsis admiscent, sicut et lepra veris falsisque locis humana corpora variando commaculat.

3. Hujus scilicet leprae invenimus legislatorem sex species in homine posuisse: primam capitis et barbae, secundam calvitii et recalvationis, tertiam carnis et cutis, quartam cutis et corporis, et cicatricis albae [Col. 0328A] cum rubore, quintam ulceris et cicatricis, sextam ustionis.

[1Kb] 4. In capite lepram portat, qui in divinitatem Patris, vel in ipso capite, quod Christus est, peccat. Caput enim viri Christus est (I Cor. XI). Hanc lepram habent Judaei, Valentiniani, Marcionistae, Photiniani, Manichaei, Ariani, Sabelliani, Macedoniani, Anthropomorphitae, Priscillianistae, Donatistae, Nestoriani, Eutychiani, qui omnes in calvaria lepram gerunt, quia erroris sui perfidiam aperta pravitate defendunt.

5. In barba lepram gerunt, qui de apostolis et sanctis Christi perverse aliquid sentiunt, atque eos falsum quidlibet praedicasse confingunt. Sicuti enim barba ornamentum est viri, ita sancti apostoli et [Col. 0328B] doctores ornamentum praestant corpori Christi.

6. In calvitio lepram habent, qui Ecclesiae detrahunt, sicut Carpocratiani, qui negant carnis resurrectionem, sicut Novatiani, qui nuptias damnant, et peccantibus poenitentiam negant; sicut Hierachitae, qui inter alios errores regnum coelorum parvulos habere non credunt; sicut Aeriani, qui vetant pro defunctis offerri sacrificium.

7. In carne et cute gerunt lepram, qui carnalia vel exteriora suadere conantur, ut Cerinthiani, qui resurrectionem futuram in carnis voluptate existimant; sic Actiani, qui dicunt in fide manentibus, quamvis carnaliter vivant, non posse computari peccata.

[1Kb] 8. In cicatrice sanati ulceris lepram portat, qui [Col. 0328C] post cognitionem Dei, et medicinam, et manifestationem fidei, quam a Christo 418 suscepit, rursum in ipsa cicatrice ascendit aliquod indicium erroris prioris, aut perfidia veteris dogmatis.

9. In carne viva lepram gestat, qui de anima, quae vita est carnis, aliquod falsum existimat, sicut Luciferiani, qui dicunt animam de carnis substantia propagatam; sicut Arabici, qui animam simul cum corpore mori putant.

10. In cicatrice ustionis lepram habent Manichaei, qui inani abstinentiae cruciatu corpora sua exurunt, et per infidelitatem non munditiem inde, sed lepram gignunt. De talibus praedicabat Apostolus: Discedent, inquit, quidam a fide, attendentes spiritibus erroris, et doctrinis daemoniorum, in hypocrisi loquentium mendacium, [Col. 0328D] et cauteriatam habentium suam conscientiam, prohibentium nubere, et abstinere a cibis. quos Deus creavit ad percipiendum (I Tim. IV, 1 seqq.).

11. Sed adhuc adjecit colores leprarum, id est, pallidam, rubentem, albam, lividam, nigram, florescentem. Itaque dum pallidam lepram dicit, imbecillem et fragilem fidem animae denotat, quae, perdito colore integrae sanitatis, erroris infirmitate languescit. Cum autem rubicundam lepram ostendit, [Col. 0329A] homicidii cruore mentem infectam denotat, et innuit.

12. Cum vero albam, illos haereticos qui se mundos appellant, sive reliquos, qui de falso merito gloriantur, sicut Pelagius et Novatus. Cum autem macram vel lividam lepram commemorat, invidiae et livoris notas exsecratur. Cum vero nigram insinuat, sacrificiorum fumo et busto idololatriae denigratam conscientiam detestatur. Cum autem florescentem toto corpore, et cooperientem omnem pelliculam corporis a capite usque ad pedes dicit, avaritiae crimen ostendit, quia nunc floridum et jucundum putatur hominem felicem ecce in hoc mundo et divitem videri in saeculo.

13. Haec enim pestis avaritiae omne hominum [Col. 0329B] genus, quasi totum corpus, crebro erroris contagio commaculat. Cum autem lepram quae habet ruborem cum pallore permistum, eum hominem denotat qui, cum sit imbecillis animo, et mendax, facile in furorem prorumpit, et levitate morum cito perjurat; pallor enim mentientem linguam significat. Rubor autem iracundiam manifestat.

14. Est itaque lepra peccati, quae sacrificiorum oblationibus emundatur, id est, contrito corde et humiliato: Sacrificium enim 419 Deo spiritus contribulatus (Psal. L). Est et idololatriae, quae aqua diluitur baptismi. Est et haereticorum, quae septem dierum purgatione extra castra habeatur, id est, per septiformis Spiritus agnitionem purificetur.

15. Est quae visu sacerdotis aufertur per doctrinam. [Col. 0329C] Genus autem leprae, quod mundari omnino non potest, eorum est qui in Spiritum sanctum peccant, nec dicunt poenitentes posse consequi veniam. De his ait Veritas: Qui peccaverit in Spiritum sanctum, non remittetur ei, nec in hoc saeculo, nec in futuro (Matth. XII).

[1Kb] 16. Quod vero jubetur leprosis ut exeant de castris, et sedeant foris, donec mundetur lepra eorum, intelligitur haereticos projici debere ab Ecclesia, donec a proprio errore purgentur, et sic revertantur ad Dominum. Ejusmodi vero dissutis tunicis, capite deoperto, et ore obvoluto, sedere jubentur, leprae mundationem exspectantes; dissutis tunicis, id est, omnibus secretis manifestatis. Capite deoperto, ut a cunctis ejus denudatio videatur. Ore clauso, ne [Col. 0329D] ulterius impia doceat, vel loquatur. Sed adhuc adjecit Scriptura lepram esse in vasis, in parietibus domus, in vestimento, in trama, in stamine.

17. Lepra in parietibus domus haereticorum congregatio denotatur, quae per sacerdotem purgari jubetur. Lepra in vasculis, unicuique homini proprii corporis delicta. Lepra in stamine, vel in vestimento, peccata quae extra corpus committuntur, vel quae in ipso corpore perpetrantur.

[Col. 0330A] 18. Stamen enim anima hominis intelligitur, et trama mollissimi corporis sensus. Quod vero leprosi in lege ad sacerdotem mittuntur, indicat pro emundatione haereticorum ante sacrificium Ecclesiam Domino offerre debere, et sic reconciliari unitati Ecclesiae.



CAPUT XII. De sacerdote magno, et cultu ejus.

[1Kb] 1. Dixit Dominus ad Moysen: Pontifex, id est, sacerdos maximus 420 inter fratres suos, super cujus caput fusum est oleum unctionis, et cujus manus in sacerdotio consecratae sunt, vestitusque est sanctis vestibus, caput suum non discooperiet, vestimenta non scindet, et ad omnem mortuum omnino non ingredietur.

2. Super patre suo quoque et matre non contaminabitur, [Col. 0330B] nec egredietur de sanctis, ne polluat sanctuarium Dei, quia oleum sanctae unctionis Dei sui fusum est super eum. Ego Dominus: virginem ducat uxorem. Viduam, et repudiatam, et sordidam, atque meretricem non accipiet, sed puellam de populo suo, ne contaminet semen suum.

3. Sacerdos maximus inter fratres suos hic est, de quo scribitur, cum resurrexisset a mortuis; Vade ad fratres meos, et dic eis: Ascendo ad Patrem meum et ad Patrem vestrum, Deum meum et Deum vestrum (Joan. XX, 17). Super cujus caput fusum est unctionis oleum, juxta quod propheta David ait: Dilexisti justitiam, et odisti iniquitatem; propterea unxit te Deus, Deus tuus, oleo laetitiae prae participibus tuis (Psalm. [Col. 0330C] XLIV).

[1Kb] 4. Cujus consecratae sunt manus. Iste consecratas habet manus, dum eas in passione extendit pro expiatione totius saeculi. Vestimentum autem ejus non scinditur, id est, non patitur dividi in haereses et schismata Ecclesiam suam, quae illi inhaerendo vestis est propria, cujus indumenti figura fuit tunica illa Jesu inconsutilis, sed per totum textilis, quae in passione non scinditur, sed a possidente individua servatur.

5. Ad mortuum non accedat; quia peccatum non fecit, per peccatum enim mors intelligitur, sicut scriptum est: Anima quae peccavit, ipsa morietur. In patre et matre non contaminabitur. In matre Christus non est pollutus, cum ante saecula nasceretur de patre.

[Col. 0330D] 6. Similiter in patre non est commaculatus, cum in saeculum nasceretur ex matre. Solus enim in saeculo mundus ingressus est, procedens ex utero virginali sine contagione virili. Nam nos omnes, dum peccamus, contaminamur in patre de quo creati sumus, si in haeresim devolvamur. Item in matre contaminamur, si credentes Deo in aliquo Ecclesiam laedi sinimus, vel libertatem matris coelestis indigna peccati servitute foedamus.

[Col. 0331A] 421 7. De sanctis non discedat, quia per susceptionem carnis Christus sic descendit in mundum, ut nunquam desereret coelum. Viduam repudiatam, aut meretricem non ducat uxorem, sed virginem. Vidua et repudiata est Synagoga; de qua loquitur Dominus per Isaiam dicens: Quis est hic liber repudii matris vestrae, quo dimisi eam (Isai. L.)? Meretrix autem haeresis est, quae multorum errori vel libidini patet; tales non copulantur Christo, nisi sola Ecclesia virgo, quae non habet maculam, aut rugam; de qua Apostolus ait: Despondi enim vos uni viro virginem castam exhibere Christo (II Cor. XI).

[1Kb] 8. Dicitur quidem et anima sponsa esse, sed illa quae fidei simplicitate et actuum puritate incorrupta probatur et virgo. Est et vidua anima quae, discedens [Col. 0331B] a jugo legis, Evangelii praecepta non servat. Est etiam repudiata quae peccando a Christi corpore separatur, etiam si non projiciatur ab Ecclesia. Est et meretrix quae ad se recipit amatores, id est, contrarias potestates, et daemones, qui desiderium capiunt pulchritudinis ejus.

9. Pulchra namque a Deo creata est anima, et satis decora, quae imaginem habet, et similitudinem Dei. Dehinc sequitur: De genere suo ducat uxorem, animam scilicet, quae ei fide conjungitur. Nec contaminabit semen suum, id est, verbum Dei, quod in Ecclesia praedicatur, sicut in Evangelio scriptum est: Ne dederitis sanctum canibus, neque mittatis margaritas ante porcos, ne conculcent eas pedibus suis (Matth. VII).

[Col. 0331C] 10. Hucusque quae de summo sacerdote praedicta sunt mystice ad Christum pertinuerunt. De hinc ea ipsa sic interpretantur in membris suis, et maxime in sacerdotibus, ad quos pertinent spiritualia sacramenta. Qui etiam quantis polleant privilegiis breviter percurrendum est.

11. Dicit enim de eo: Caput suum non discooperiet, id est, ut sacramenta Christi, qui caput ejus est, velamento mysteriorum honoret. Vestimenta sua non scindet, ne in haeresim vel schismata transeat. Super omnem animam quae mortua est non ingrediatur, ad omne peccatum quod ad mortem pertinet non accedat. Super patre suo et matre non inquinabitur, scilicet, ne tanta indulgeat pietate parentibus, ut Dominum suum offendat et creatorem, [Col. 0331D] 422 neque ita misereatur propinquis, ut erga Deum videatur culpabilis.

[1Kb] 12. Quanti enim episcopi, quanti monachi, dum curam gerunt parentum, suas animas perdiderunt! De sanctis non egrediatur, ut semper in opere et cogitatione sancta moretur. Qui enim loquitur quod otiosum et reprehensione dignum est, de sanctis egreditur, et polluit sanctificationem Dei, quia non [Col. 0332A] incedit ut servus Christi. Viduam, et repudiatam, et meretricem non ducat uxorem, sed virginem; id est, nihil de veteri homine et pristina voluptate amplectatur, sed vitam omni puritate florentem possideat. De genere suo ducat uxorem, utique vitam amplectatur sanctorum, quorum per fidem proximus est.

13. Inter haec praecipitur iisdem ut ministrantes in templo vinum et siceram non bibant, ne ebrietate, et crapula, et curis hujus vitae praegraventur corda eorum, nec partem habeant in terra, nisi solum Deum, ne, dum de terrenis cogitant, superna obliviscantur. Ab hujus quoque convivio jubentur vicinus, et mercenarius separari, et servis tantum ciborum dari reliquias.

[Col. 0332B] [1Kb] 14. Vicinus haereticus est, qui proximum se titulo christiani nominis asserit; mercenarius Judaeum ostendit, qui fructum observantiae legis carnaliter quaerit. Cum istis ergo sacerdos Dei non participet Evangelii pabulum, quod est ad refectionem animarum, sed tantummodo cum servis Christi. Datur de his quae superferuntur altariis, sacerdoti pectus, et brachium dextrum: in pectore legis mundas cogitationes accipimus, doctrinaeque notitiam; in brachio dextro opera bona ad pugnam contra diabolum, et armatam manum, ut quod corde conceperit, operum exemplo perficiat. Datur ei et de privato maxilla, ut eloquentiam habeat. Datur et de victimis venter, cujus indicio discat luxuriam exstinguere, et contemnere gulam.



423 CAPUT XIII. De sacerdotibus qui non offerunt sacrificium.
[Col. 0332C]

[1Kb] 1. Inter haec jubetur ipsis sacerdotibus ut nulla debilitate insignes sint, ne caecus, ne claudus, vel parvo, aut grandi, vel torto naso, ne fracto pede aut manu, ne gibbosus, nec lippus, nec albuginem habens in oculo, nec jugem scabiem, ne impetiginem in corpore, ne ponderosus. Quae omnia referuntur ad animae vitium; mores enim in homine, non natura damnatur.

2. Nam caecus sacerdos est, quia Scripturae scientiam non intelligit, et quo gressum doctrinae vel operis porrigat per ignorantiam nescit. De talibus scriptum est per Isaiam: Speculatores ejus caeci omnes (Isai. LVI, 10). Claudus quidem est, qui intelligit [Col. 0332D] quid docere debeat, sed tamen praecepta quae docet non implet. Parvo autem naso est qui ad tenendam mensuram discretionis idoneus non est.

3. Grandi et torto naso est furibundus, et minax cum superbiae arrogantia vel immoderata discretione. Fracto autem pede vel manu est qui viam Dei quam docet pergere non studet. Gibbosus quoque sacerdos est quem terrenae cupiditatis pondus deprimit, [Col. 0333A] et tardius ad superna intendit. Lippus vero est cujus ingenium ad cognitionem veritatis emicat, sed hoc carnaliter vivendo obscurat. Albuginem quoque habet in oculo qui arrogantia sapientiae seu justitiae caecatur.

4. Jugem vero scabiem habet cui carnis petulantia sine cessatione dominatur. Impetiginem quoque habet in corpore qui avaritia vastatur in mente. Quae, nisi in parvo compescitur, nimirum sine mensura dilatatur. Ponderosus vero est qui, etsi turpitudinem non exercet opere, sed ab hac cogitatione continua sine moderamine gravatur in mente. Talis nec sancta ingredi, nec nomen antistitis poterit possidere, quia et terrenis desideriis gravatur, et expers est scientiae veritatis.



424 CAPUT XIV. De ablutione Aaron et filiorum ejus.
[Col. 0333B]

1. Praeterea quid sit illud quod juxta praecepta Dei lavisse Aaron et filios ejus legitur Moyses? Jam tunc purgationem mundi et rerum omnium sanctitatem baptismi sacramentum significabant.

[1Kb] 2. Non accipiunt vestes, nisi prius lotis sordibus, nec ornantur ad sacra, nisi in Christo novi homines renascantur. Quod autem Moyses lavat, legis indicium est. Praeceptis enim Dei lavandi sumus; et cum, parati ad induendum Christum, recte tunicas pelliceas deposuerimus, tunc induemur veste linea, nihil in se mortis habente, sed tota candida, ut de baptismo consurgentes, cingamus lumbos in veritate, et tota peccatorum pristinorum turpitudo celetur. [Col. 0333C] Unde et David: Beati, inquit, quorum remissae sunt iniquitates, et quorum tecta sunt peccata (Psal. XXXI).



CAPUT XV. De oblatione pro sacerdotis delicto.

1. Quid autem sibi velit lex imaginaria quae jubet vitulum pro peccato sacerdotis immolari, et sanguine ejus septies digito sacerdotis populum aspergi? Deinde duos hircos offerre debere: unum, in quo sors Domini venit, occidendum esse, et sanguine ejus, vel de sanguine vituli digito sacerdotis populum aspergendum; alterum vero, in quo omnia peccata et maledictiones totius populi imponendae essent, in locum desertum perducendum, ibique dimittendum?

[1Kb] 2. Sed prius est necesse vituli sacrificium pandere, [Col. 0333D] et tunc etiam et hircorum causam mysteriaque eorum narrare. Vitulus itaque hic qui pro peccato sacerdotis et totius populi emundatione 425 occidi jubetur, figuram Domini et Salvatoris nostri Jesu Christi in semetipso portabat, qui non solum pro peccatis sacerdotalis populi, verum et pro omni genere humano cunctisque nationibus, Deo Patre permittente, est immolatus, sicut Apostolus ait: Qui filio suo non pepercit, sed pro omnibus nobis tradidit illum (Rom. VIII).

[Col. 0334A] 3. Merito et hoc in loco de ejus vituli sanguine septies populus digito sacerdotis aspergi jubetur, ut redemptio et purificatio nostra in Christi sanguine collata per gratiam septemplicis spiritus demonstraretur. Duo autem hirci duorum populorum figuram aperta ratione demonstraverunt, propter originalem peccati praevaricationem, hircorum formam gerentes.

4. Quorum est similitudo in Evangelio, haedi, id est, peccatores ad sinistram futuri (Matth. XXV). Sed ex his qui in Christum credidissent, et poenitentiam delictorum suorum toto corde egissent, baptismi gratiam consecuti, hi in similitudinem unius hirci, qui in sortem Domini venit, figuram accipiunt. Cujus sanguis cum sanguine vituli permisceri jubetur, ut, [Col. 0334B] consortes passionis Christi effecti, participes gloriae ipsius efficiantur.

5. Sed quid est hircum in sortem Domini venire, nisi ut populus credentium, cujus ille figuram habebat, consors et cohaeres Domini haberetur in regno, sicut Apostolus ait: Haeredes Dei sumus, cohaeredes autem Christi? Alius vero hircus, qui in sortem Domini non venit, similitudinem tenet infidelium, qui nunquam in Christum credere voluerunt. Hi utique accipiunt maledictionem totius populi, et omnes iniquitates humani generis, et projiciuntur in desertum locum.

6. Sed quid est omnes iniquitates, et maledictiones accipere, nisi quia omnia peccata, quae ab Adam usque ad Christum humanum genus admisit, illi soli [Col. 0334C] sunt percepturi, qui nec credere in Christum, nec expiari Christi sanguine voluerunt? Et sic onusti et praegravati iniquitatibus et maledictionibus totius populi, id est, humani generis, in desertum locum projicientur, id est, in tenebras exteriores, ubi fletus et stridor dentium, et in stagnum ignis, quod est gehenna, ubi ignis eorum non exstinguetur, et vermis eorum non morietur.



426 CAPUT XVI. De pecoribus quae non offeruntur in sacrificio.

1. Diversitas victimarum, et quae vel offerri debeant, vel non offerri, in hoc libro Levitico dinumerantur. Sed per comparationem pecorum conversatio hominum demonstratur. Homo qui obtulerit victimam pacificorum Domino, vel vota solvens, vel [Col. 0334D] sponte offerens, tam de bobus quam de ovibus animal immaculatum offerat, ut acceptabile sit; omnis macula non erit in eo.

2. Si caecum fuerit, si fractum, si cicatricem habens, si papulam, si scabiem, vel impetiginem, non offeretis ea Domino, neque adolebitis ex his super altare Domini: bovem et ovem, auribus et caudis amputatis, voluntarie offerre potes, votum autem ex his fieri non potest. Omne animal quod vel contritis, vel tonsis, vel sectis, ablatisque testiculis est, non [Col. 0335A] offeretis Domino, et hoc in terra vestra omnino non facietis.

3. De manu alienigenae non offeretis panes Deo vestro, nec quidquid aliud dare voluerit, quia corrupta et maculata sunt omnia, non suscipietis ea. Primum rejicitur a sacrificio maculosum animal, vel varium, id est, homines, in quibus diversitas est peccatorum, et nunc in libidine et cupiditate, nunc in diversis criminibus demutantur. Rejicitur quidem et caecum animal, id est, qui nec Deum videt, nec opera ejus facit.

[1Kb] 4. Fractum quoque, id est, vitiis carnalibus vexatum ac collisum. Rejicitur et cicatricem habens, qui non digna satisfactione poenitentiae vulnera peccatorum deplorat, sed adhuc veteris morbi signum per [Col. 0335B] desideria voluptatis interius gestat. Reprobatur et lingua amputatum, qui Dominum non confitetur, neque divinam legem meditatur.

[1Kb] 5. Rejicitur et papulam habens, qui pruritu libidinis et ardore concupiscentiarum exaestuat. Similiter et scabiosum, qui peccatum carnis perficit contagione operis. Jam vero impetiginem habens 427 haereticorum figurat collectionem, quae frequenter se in Ecclesiae corpus immergit, et, ut impetigo, livorem facit. Porro aure amputati sunt qui verbo Dei non obediunt, non faciendo quae jussa sunt.

6. Qui vero caudam habet amputatam, ille est qui bonum quod incipit perseveranti fine non perficit. Porro desectum, vel testiculis amputatum, indicat eos qui cum corpore viri sint, turpitudinis usu effeminantur. [Col. 0335C] His ergo criminibus involuti, a sacrificio Domini reprobantur, nec efficiuntur consortes passionis Christi, nec coelestis sanctificationis participes.



CAPUT XVII. De caeteris caeremoniis.

[2Kb] 1. Sed neque panes alienigenae offeruntur Domino, et doctrinae haereticorum, vel studia superstitiosa [Col. 0336A] saecularium litterarum, quae, quia extra fidem sunt, et aliena putantur. Tales enim repudiantur hostiae a Domino, et rejicitur hujusmodi sacrificium ab Ecclesia catholica.

[1Kb] 2. Nunc vero jam de quibusdam caeremoniis quid spiritualiter in 428 his habeatur dicendum est. De quibus etiam et Judaei scrupulosissime quaerunt, dicentes: Cur eas Christiani non student observare, cum Christus venerit non legem solvere, sed adimplere? Quaeritur ergo cur jam non circumcidatur carne Christianus, si Christus non venit legem solvere, sed adimplere.

[1Kb] 3. Respondetur: Ideo jam non circumciditur Christianus, quia id quod eadem circumcisione prophetabatur jam Christus implevit. Exspoliatio enim carnalis [Col. 0336B] generationis, quae in illo facto figurabatur, jam Christi resurrectione adimpleta est, et quod in nostra resurrectione futurum est, sacramento baptismi commendatur. Si enim Judaei resurrectione Domini justificarentur, cujus resurrectionis iterum, post diem tamen Sabbati, hoc est, post septimum, octavus fuit, profecto spoliarentur carnali velamento mortalium desideriorum, et cordis circumcisione gaudentes, adumbratam figuratamque non jam in carne exprimerent.

[1Kb] 4. Cum quaeritur Sabbati otium cur non observet Christianus, si Christus non venit legem solvere, sed adimplere, respondetur: Imo et id propterea non observat Christianus, quia quod ea figura prophetabatur jam Christus implevit; in illo quippe habemus Sabbatum, qui dixit: Venite ad me, omnes qui [Col. 0336C] laboratis et onerati estis, et ego vos reficiam. Tollite jugum meum super vos, et discite a me quia mitis sum et humilis corde, et invenietis requiem animabus vestris (Matth. XI, 28).

[1Kb] 5. Cessationem ergo Sabbatorum jam quidem supervacue ducimus observare ex quo spes revelata est nostrae quietis aeternae. Cum quaeritur quare non observet [Col. 0337A] servet differentiam ciborum, quae in lege praecipitur, si Christus non venit legem solvere, sed adimplere, 429 respondetur: Imo propterea non observat eam Christianus, quia quod in illius figuris prophetabatur Christus implevit, non admittens ad corpus suum (quod corpus in sanctis suis in vitam aeternam praedestinavit) quidquid per illa animalia in moribus hominum significatum est.

6. Cum quaeritur quare Christianus non, animalibus immolatis, carnis et sanguinis sacrificium offerat Deo, si Christus non venit legem solvere, sed adimplere, respondetur: Imo propterea magis haec Christianus jam offerre non debet, quia ea quae talibus rerum figuris illi prophetabant immolatione carnis et sanguinis sui Christus implevit. Nam de sacrificiis [Col. 0337B] eorumdem animalium quis nostrum nesciat magis ea perverso populo congruenter imposita, quam Deo desideranter oblata?

[1Kb] 7. Sed tamen in his figurae nostrae fuerunt, quia nostra emundatio et Dei propitiatio nobis in sanguine nulla. Secundum figuram illam veritas Christus est, cujus sanguine redempti sumus. Cum quaeritur cur azyma non observet Christianus, si non venit Christus legem solvere, sed adimplere, respondetur: Imo propterea magis non observat Christianus haec, quia quod illa figura prophetabatur, expurgato veteris vitae fermento, novam vitam demonstrans implevit Christus. Quapropter non manducare azyma per statutos septem dies tempore Veteris Testamenti [Col. 0337C] peccatum fuit; tempore autem Novi Testamenti non est peccatum.

[1Kb] 8. Sed in spe futuri saeculi, quam habemus a Christo, qui et animam nostram induens justitia, et corpus nostrum induens immortalitate, totos nos innovat, credere aliquid ex veteris corruptionis 430 necessitate atque indigentia nos passuros, vel acturos, semper peccatum est, quandiu volvuntur isti septem dies quibus peragitur tempus. Sed hoc Veteris Testamenti temporibus in figura occultatum, a quibusdam sanctis intelligebatur; tempore autem Novi Testamenti in manifestatione revelatur, populis praedicatur. Unde Scriptura ipsa tunc erat pareceptum, nunc testimonium.

[1Kb] 9. Cum quaeritur cur de carne agni Christianus [Col. 0338A] pascha non celebret, si Christus non venit legem solvere, sed adimplere, respondetur: Imo Christianus jam sic pascha non celebrat, quia quod illa figura prophetabatur Agnus immaculatus sua passione Christus implevit. Cum quaeritur quam ob causam neomenias in lege mandatas non celebrat Christianus, si Christus non venit legem solvere, sed adimplere, respondetur: Imo jam propterea Christianus istas non celebrat, quia propter quod praenuntiandum celebrabantur Christus implevit. Celebratio enim novae lunae praenuntiabat novam creaturam, de qua dicit Apostolus: Si qua igitur in Christo nova creatura, vetera transierunt, et facta sunt omnia nova.

10. Cum quaeritur cur illa singularum quarumque immunditiarum baptismata quae in lege praecipiuntur [Col. 0338B] non observet Christianus, si legem Christus non venit solvere, sed adimplere, respondetur: Inde potius haec non observat Christianus, quia futurorum figura erant, quam Christus implevit. Venit enim consepelire nos sibi per baptismum in mortem, ut quemadmodum Christus resurrexit a mortuis, sic et nos in novitate vitae ambulemus.

[1Kb] 11. Cum quaeritur qua causa scenopegia non sit solemnitas Christianorum, si lex a Christo adimpleta est, non soluta, respondetur tabernaculum Dei fideles esse, in quibus charitate sociatis, et quodammodo compactis, habitare dignatur. Et ideo magis illud non observari a Christianis, quia jam Christus in Ecclesia sua quod illa figura prophetice promittebat implevit. Scenopegiam non celebrare aliquando [Col. 0338C] peccatum fuit, nunc non est peccatum; tabernaculum autem Dei, quod est Ecclesia, non compaginari, semper peccatum est; sed quod tunc agebatur sub praecepto figurato, 431 nunc legitur in testimonio revelato. Nam et illud, quod tunc factum est, non diceretur tabernaculum testimonii, nisi alicui veritati, quae suo tempore declaranda erat, quamdam congruentiam attestaretur.

[1Kb] 12. Cum quaeritur quae causae essent septimum annum remissionis, sive jubilaeum non observari, in quo canebant tubae, et revertebantur omnes ad antiquam possessionem, respondetur jubilaei figuram aeternae beatitudinis requiem significare. Sicut enim dies septimus feriatus esse praecipitur, ut aeterna [Col. 0339A] per eum requies designetur, sic in jubilaeo, qui in annorum curriculo septenario numero septies replicato, et monade addita, in quinquagenarium ducitur, perpetuae beatitudinis secura requies intimatur.

[1Kb] 13. Quando in voce archangeli, novissima clangente tuba resurgentibus cunctis, revertitur ad omnes [Col. 0340A] antiqua possessio carnis, tunc revertetur Adam ad antiquam terram carnis suae, in qua inhabitavit. Tunc Abel ad terram suam, de qua ejectus est per Cain. Tunc Noe, Abraham, Isaac, et Jacob, sed et omnes animae mortalium tunc recipient corpora sua, a quibus exierunt, ut possideant ea in aeternum.



432 IN NUMEROS.
[Col. 0339]


PRAEFATIO.
[Col. 0339B]

1. Ideo hic liber unus ex quinque libris Moysi Numeri appellatus est, eo quod egressae multitudinis Israeliticae ex Aegypto in eodem perfectorumque virorum computatio et numerus teneatur insertus.

2. In quo etiam profectiones eorum et mansiones a finibus Aegypti usque ad locum et tempus in quo Moyses defunctus est numerantur. In quo et dies dedicationis tabernaculi, et oblationum modus, non sine mystici numeri sacramento et ratione dinumeratus est.

[1Kb] 3. Catalogus autem mansionum filiorum Israel a prima usque ad ultimam numerantur simul quadraginta et duae. De quibus Matthaeus loquitur: Ab Abraham usque ad David generationes quatuordecim, et a David usque ad transmigrationem Babylonis generationes quatuordecim, et a transmigratione Babylonis [Col. 0339C] usque ad Christum generationes quatuordecim (Matth. I), id est, generationes simul quadraginta et duae.

4. Per has currit verus Hebraeus, qui de terra festinat transire ad coelum, et Aegypto saeculi derelicta, terram repromissionis ingreditur; nec mirum si illo numeri sacramento perveniamus ad regnum coelorum, sub quo Dominus atque Salvator a primo patriarcha pervenit ad Virginem, quasi ad Jordanem, quae, pleno gurgite fluens, Spiritus sancti gratiis redundavit.



433 CAPUT I.

[1Kb] 1. Prima mansio est Ramesses urbs, quae in extremis finibus Aegypti erat, in qua populus congregatus exiit in desertum altera die post pascha in conspectu Aegyptiorum. Ramesse interpretari quidam commotionem, vel tonitruum, putaverunt, quia cum commoti fuerimus ad evangelicam tubam, et excitati [Col. 0339D] tonitruo gaudii, eximus in mense primo, quando hiems praeteriit, quando veris exordium est, quando cuncta renovantur.

[Col. 0340B] [1Kb] 2. Eximus quinta decima die mensis primi, in crastinum paschae, pleno mensis lumine, post esum agni immaculati, calceatos pedes habentes de Evangelio, vel Apostolo, et accinctos lumbos de pudicitia, et baculos in manibus praeparatos (Ephes. VI).



CAPUT II.

[1Kb] 1. Secunda mansio est Socoth, in qua coquunt panes azymos, et primum tendunt tabernacula. Unde et locus nomen accepit. Socoth quippe interpretatur tabernacula, sive tentoria. Cum ergo exierimus de Aegypto, id est, a saeculo, primum tabernacula figamus, scientes nobis ad ulteriora pergendum, et ad sanctam terram coelestem iter accelerandum.



CAPUT III.

[1Kb] 1. Tertia mansio est Ethan, quae est in extremo solitudinis, in qua primum videtur Dominus praecedens populum in columna ignis. Ethan sonat fortitudo, [Col. 0340C] sive perfectio. Praeparemus ergo nobis fortitudinem assumentes perfectum robur, ut inter errorum 434 tenebras et confusionem noctis scientiae Christi lumen appareat. Dies quoque noster nubem habeat protegentem, ut his ducibus ad terram sanctae promissionis pervenire valeamus.



CAPUT IV.

[1Kb] 1. Quarta mansio est Phihahiroth, quod est contra Beelsephon. Phihahiroth interpretatur os nobilium. Proinde assumpta fortitudine, nobilitemur in Domino, contemnentes et Beelsephon, qui interpretatur dominus aquilonis, ejusque superbiam declinemus.

[1Kb] 2. Ab hac mansione profecti filii Israel transierunt per medium mare in desertum, videruntque Pharaonem cum suo exercitu submersum, praeeunte Maria praecinente in tympanis.



CAPUT V.

[Col. 0340D] [1Kb] 1. Quinta mansio est Marah, ad quam venerunt filii Israel, transito Rubro mari post triduum. Marah autem interpretatur amaritudo; post praedicationem [Col. 0341A] enim Evangelii et tabernacula transmigrantium, post assumptam fortitudinem fidei, et post baptismum atque victoriam rursus venitur ad amaritudinem, ut voluptas atque luxuria vitae amaritudine terminetur, et per crucis lignum, quasi per cruciatum, iterum suavitas compensetur.



CAPUT VI.

[1Kb] 1. Sexta mansio est Helim, ubi erant duodecim fontes aquarum, et septuaginta palmae, in figura duodecim apostolorum, et septuaginta discipulorum secundi ordinis: de quorum fontibus doctrinae potum haurimus, et dulces fructus victoriae carpimus. Unde et bene Helim vertitur in arietes fortes; ipsi enim sunt robusti principes gregis, duces ovium, doctores gentium.



435 CAPUT VII.
[Col. 0341B]

[1Kb] 1. Septima mansio est iterum ad mare Rubrum, quod est baptismi typus, cruore Domini consecratus. Quaeritur hic quomodo post transitum Rubri maris, et fontes amaros, et Helim, rursus ad mare Rubrum venerint? nisi forte in itinere pergentibus sinus quidam maris occurrit, juxta quem castrametati sunt.

2. Aliud est enim transire mare, aliud in proximo figere tabernacula. Ex quibus monemur post evangelicam disciplinam, et cibos dulcissimos triumphorum, apparere nobis interdum mare, et praeterita discrimina poni ante oculos.



CAPUT VIII.

1. Octava mansio est in solitudine Sin, qua tenditur usque ad montem Sinai. Interpretatur autem [Col. 0341C] Sine rubus, vel odium, quia postea quam venerimus in locum Ecclesiae, de qua Dominus nobis sit locuturus, grande odium meremur inimici.



CAPUT IX.

1. Nona mansio est in Depheca, quae dicitur pulsatio, juxta quod Dominus ait: Pulsate, et aperietur vobis (Matth. VII). Sensusque est manifestus, quia postquam venerimus ad locum Ecclesiae, incipimus sacramenta pulsare.



CAPUT X.

[1Kb] 1. Decima mansio est in Alus, quod interpretatur fermentum, quod tollens mulier commiscuit farinae satis tribus, donec fermentaretur totum (Matth. XIII). In hac solitudine murmurat populus propter famem, accepitque vespere coturnicem, et mane alterius diei [Col. 0341D] manna. Et nota, in decima mansione manna tribui, [Col. 0342A] id est, post Decalogi perfectionem angelorum panem manducari.



436 CAPUT XI.

[1Kb] 1. Undecima mansio est in Raphidin, quae interpretatur dissolutio fortium, vel remissio manuum. In hac sitienti populo fons de petra Oreb in similitudinem Christi aquam erupit. Ibi Jesus in typo Salvatoris contra Amalech militat, et in signo crucis daemonum adversum nos tentamenta surgentia devincuntur.

[1Kb] 2. Ubi venit Jethro cognatus ad Moysen, dans consilium septuaginta seniorum, et in typum Ecclesiae ex gentibus congregatae, legis imminutio evangelio suggerente completur. Pulchrae autem dissolutio ac sanitas fortium Raphidin dicitur, vel propter dissipatum Amalech, vel propter sanatum Israel.



CAPUT XII.
[Col. 0342B]

[1Kb] 1. Duodecima mansio est in solitudine Sinai: statim tibi veniat in mentem apostolicus numerus. Sinai quippe interpretatur rubus, quo significatur Ecclesia, in qua nobis apostoli praedicant. In hac mansione Moyses ascendit ad Dominum, ibique descendit Dominus in montem Sinai, dans legem populo suo. Ibi fabricatur tabernaculum, ibi praecipitur varietas hostiarum, vasorum diversitas, indumenta pontificis, sacerdotum ac levitarum caeremoniae.

2. Ibi numerus populorum et Levitarum, et per singulas tribus populi distributio. Oblationes quoque principum in hac mansione 437 descriptae sunt. Duae quoque argenteae tubae ad promovenda castra ibidem fieri jubentur.

[Col. 0342C] [1Kb] 3. Ibique praecipitur immundis, et iis qui primo mense paschae interesse non potuerint, ut secundo mense conveniant. Sed quid sibi velit quod hi qui longius habitabant, vel immundi in anima fuerant, in secundo mense pascha jussi sunt facere? Quo nimirum in typo intelliguntur populi gentium, qui cum, omnibus daemonibus fornicati, immundi videbantur in anima, salubri vero confessione mundati, ad secundam nativitatem, quasi ad secundum mensem, transire praecipiuntur.

[1Kb] 4. Jubetur quoque in hac mansione Nazaraeis, ut vinum, et siceram, et omne, quod de uvis est, non bibant, nec comedant, nec uvam quidem passam, vel acetum, quod est ex vino. Sed in Proverbiis praecipitur [Col. 0342D] potentes, qui iracundi sunt, ut vinum non bibant, [Col. 0343A] ne cum biberint, obliviscantur sapientiae (Proverb. XXXI).

[1Kb] 5. Quid ergo Nazaraeorum nomine, nisi abstinentium continentiumque vita designatur? His in vino luxuria prohibetur, in sicera omnis voluptas terrena. Sicera enim ex diverso conficitur genere, sicut voluptas ex diversa vitiorum oritur colluvie; illi enim vinum non bibunt, et siceram bibunt, qui ad decipiendos homines umbras quasdam et imagines se simulant habere virtutum.

[1Kb] 6. Uva passa illi vescuntur, qui propter humanos oculos abstinentiae pallore inficiuntur, ut gloriam captent ab hominibus. Acetum autem hi bibunt qui post vitae sanctitatem in vetustatem praeteritorum vitiorum labuntur, et corruptione veteris nequitiae [Col. 0343B] delectantur. Praecepit itaque Deus ut qui sanctitatis induerint titulum cunctis his careant vitiis, nullamque hujusmodi perturbationem appetant, quae statum mentis evertat.

7. In hac mansione projiciuntur de castris leprosi, fluxi et immundi. Leprosi haeretici, fluxi cogitatione, immundi opere, ut tanquam coinquinati et morbidi a castris Ecclesiae separentur, ne contagione morum suorum vitam polluant innocentium.

438 8. Ibi ab anno vicesimo annumerantur populi, qui ad praelium eliguntur. Sed cur ab anno vicesimo, nisi quia ab hac aetate contra unumquemque vitiorum bella nascuntur? Ideoque ad pugnam eliguntur, ut habeant contra libidinem conflictum, ne luxuriis superentur.

[Col. 0343C] [1Kb] 9. Ibi etiam ab anno vicesimo et quinto Levitae tabernaculo servire mandantur, et a quinquagenario custodes vasorum fiunt. Quid enim per annum quintum, ac vicesimum, in quos flos juventutis oboritur, nisi ipsi contra unumquemque vitiorum bella signantur? Et quid per quinquagenarium, in quo et jubilaei requies continetur, nisi interna quies edomito bello mentis exprimitur? Quid vero per vasa tabernaculi, nisi fidelium animae designantur?

10. Levitae ergo ab anno vicesimo et quinto tabernaculo serviunt, et quinquagenario vasorum custodes fiunt, ut videlicet qui adhuc impugnantium vitiorum certamina per consensum delectationis tolerant aliorum curam suscipere non praesumant. Cum vero tentationum bella subegerint, cum apud se jam [Col. 0343D] de intima tranquillitate securi sunt, animarum sortiantur custodiam.

[Col. 0344A] [1Kb] 11. Sed quis haec praelia sibi perfecte subigat, cum Paulus dicat: Video aliam legem in membris meis, repugnantem legi mentis meae, et captivum me ducentem in lege peccati (Rom. VII, 23)? Sed aliud est bella fortiter perpeti, aliud bellis enerviter expugnari: in istis exercetur virtus, ne quis extolli debeat; in illis omnimodo exstinguitur, ne subsistat.

[1Kb] 12. Praecepit dehinc ibi lex levitis, omnes pilos carnis radere, quia hi qui obsequiis assumuntur divinis debent ante Dei oculos a cunctis carnis cogitationibus mundi apparere, ne illicitas cogitationes mens proferat, et pulchram animae speciem, quasi pilis fruticantibus, deformem reddat.

[1Kb] 13. Post haec jubentur etiam fieri duae tubae, quarum clangore populi moverentur ad praelium. Sic enim [Col. 0344B] scriptum est de 439 his ad Moysen: Fac tibi duas tubas argenteas ductiles. Et paulo post: Cum concisus clangor increpuerit, movebuntur castra. Per duas enim tubas exercitus ducitur, quia per duo Testamenta, sive per duo praecepta charitatis, ad procinctum fidei populus evocatur.

14. Quae idcirco argenteae fieri jubentur, ut praedicatorum verba eloquii nitore refulgeant, et auditorum mentem nulla sui obscuritate confundant. Idcirco ductiles, quia necesse est ut hi qui venturam vitam praedicant, tribulationum praesentium tunsionibus crescant.

[1Kb] 15. Bene autem dicitur: Cum concisus clangor increpuerit, movebuntur castra, quia nimirum, cum [Col. 0344C] subtilior ac minutior praedicationis sermo tractatur, auditorum mentes contra tentationum certamina ardentius excitantur. Jam abhinc promoventur filii Israel de monte Sina, et transeunt in sepulcra concupiscentiae.



CAPUT XIII.

[1Kb] 1. Tertia decima mansio est in sepulcris concupiscentiae, ubi populus, fastidiens coelestem panem, carnes Aegyptias desideravit. Multosque subitum devoravit incendium. E quibus edocemur, qui conversationem reliquimus saeculi, et Aegyptias ollas (id est, carnalium desideriorum fervores contempsimus), non debere murmurare contra coelestem panem, nec virulentias Aegyptiorum, qui sunt magnarum [Col. 0344D] carnium, sed simplicem mannae cibum, id est, puram coelestemque vitam quaerere.

[Col. 0345A] [1Kb] 2. Alioquin si post perceptum angelicum manna, quae est coelestis vita, sive doctrina, rursus carnes Aegyptias (quae sunt carnales hujus saeculi voluptates) et concupiscentias pristinorum morum voluerimus appetere, vorabimus nauseam, et statim Domini igne torquebimur, desideriumque nostrum vertetu, in tumulos, ut simus sepulcra dealbata, quae foris apparent hominibus 440 speciosa, intus autem plena sunt ossibus mortuorum, et omni spurcitia.

3. In hac mansione descendit spiritus super septuaginta viros electos, et tunc Dominus descendit in nube, et retraxit de spiritu qui erat super Moysen, et imposuit super septuaginta viros. Descendente enim in nube carnis Christo, diffusa est per fidem Spiritus sancti gratia super populos, ex septuaginta [Col. 0345B] gentium linguis electos, venitque super omnes donum illud virtutis coelestis, quod quondam fuerat in Moyse atque prophetis.



CAPUT XIV.

[1Kb] 1. Quarta decima mansio in solitudine Aseroth. In hac Aaron sacerdos locum incidens offensionis cum sorore sua Maria, fratri uterque obtrectant, quod alienigenam accepisset uxorem. Unde illico Maria contagio leprae effloruit.

2. Quo loco evidens fuit figura mysterii, quod sacerdotalis illa plebs patrum Christo Salvatori adversus Ecclesiam congregatam ex gentibus derogaret: ideoque leprae sorde perfunditur; nec redit ad Dei tabernaculum, donec statutum plenitudinis gentium tempus adimpleatur. Tunc enim eadem plebs pristinam [Col. 0345C] poterit recipere sanitatem, dum eis septiformis spiritualis agnitio ad veniam fuerit suffragata.



CAPUT XV.

[1Kb] 1. Quinta decima est in Rethma, quae transfertur sonitus, sive juniperus. Fertur autem hoc lignum ignem multo tempore conservare, ita ut si prunae ex ejus cinere fuerint adopertae, usque ad annum perveniant. Ex quibus discimus post sepulcra concupiscentiae, 441 sive atria, transire nos ad lignum multo tempore calens, ut simus ferventes spiritu, et claro sonitu, atque in altum exaltata voce Evangelium Domini praedicemus.

2. Ab hac mansione usque ad tricesimam secundam hae continentur historiae quae, quia non sunt per mansiones singulas distributae, a nobis quoque in [Col. 0345D] commune dicentur.

[1Kb] 3. Duodecim exploratores mittuntur ad terram sanctam. [Col. 0346A] Botrus refertur in ligno, et Christi passio demonstratur. Murmurat populus Judaeorum, gigantum impetum reformidans. Pugnat contra Amalech et Chananaeum, nolente Deo; victus intelligit quae debeat in terra sancta exercere sacrificia. Dathan, et Abiron, et filii Core, consurgunt contra Moysen et Aaron, et terrae voragine glutiuntur.

[1Kb] 4. Inter mortuos et viventes pontifex medius thuribulo armatus ingreditur, et currens ira Dei sacerdotis voce prohibetur. Virga Aaron florem profert, et folia, et in aeternam memoriam virens siccitas conservatur. Vitula rufa concrematur in holocaustum, et cinis ejus piacularis aspersio est.

[1Kb] 5. Quorum quidem figuras breviter annotantes, ex duodecim exploratoribus incipiemus. Duodecim [Col. 0346B] exploratores missi ad explorandam terram uberem, qui terruerunt populum, ne crederent posse accipere terram a Domino repromissam, Scribarum et Pharisaeorum praetulerunt indicium.

6. Sicut enim illi per Moysen missi sunt, ut soli fecunditatem sollicita consideratione tractarent, ita et isti per legem et prophetas jussi sunt, ut per Scripturarum investigationem dominicum specularentur adventum, in quo erat terra, id est, caro sancta, in qua regnum Dei, et ubertatem fructuum spiritualium, et vitam aeternam consequi possent.

442 [1Kb] 7. Sed sicut illi desperatione terruerunt populum, ne de Dei promissione confideret, ita et isti Scribae et Pharisaei suaserunt populo Judaeorum ne crederent in Christum, ad Aegyptum saeculi hujus [Col. 0346C] redire cupientes, repudiantes manna fidei, quaerentes ollas peccatorum nigras, et cepas blasphemiarum putidas, et pepones vitiorum ac libidinum corruptione marcentes.

8. Ille autem botrus uvae quem in ligno pensilem medio de terra repromissionis duo advexere vectores, quid significat? Botrus iste pendens e ligno utique Christus ex ligno crucis, promissus gentibus salutaris de terra genitricis Mariae, secundum carnem terrenae stirpis visceribus effusus.

9. Duo bajuli qui sub onere botri illius incedebant populus est uterque. Cujus prior Judaicus, caecus, et aversus, ignarus pendentis gratiae, et pressus onere suspensi, cui subjicietur judicanti; de quibus dicitur: Obscurentur oculi eorum, ne videant, et [Col. 0346D] dorsum eorum semper incurva (Psalm. LXVIII). Qui vero posterior veniebat, populi gentium gerebat figuram, [Col. 0347A] qui credens, et Christum ante oculos habens, semper eum portans videt, et quasi servus dominum, et discipulus magistrum sequitur, sicut Dominus in Evangelio ait: Si quis vult venire post me, tollat crucem suam, et sequatur me (Matth. XVI).

[1Kb] 10. Hic est autem botrus qui effusus in salutem nostram, vinum sanguinis sui crucis contritione profudit, atque expressum passionis suae calicem Ecclesiae propinavit. Hic est botrus quem malogranatum socia muneris gratia secuta est, nostra scilicet Ecclesia mater, habens intra se per granorum numerum multitudinem populorum; per ruborem, sanguinis Christi signaculo coruscantem, habentem etiam intus distincta grana, sicut Apostolus ait: Divisa charismata, et dona Spiritus sancti gratia distributa (I Cor. [Col. 0347B] XII); quibus omnibus indignos se increduli judicantes, terram carnis Christi fluentem lacte et melle accipere non meruerunt, quam per fidem servi ejus, id est, populi Christiani, consecuti sunt.

[1Kb] 11. De cujus doctrina quotidie dicit Ecclesia: Quam dulcia 443 faucibus meis eloquia tua! super mel ori meo (Psal. CXVIII). Ficum autem quam cum botro de terra repromissionis attulerant imaginem legis habuisse evangelicis edocemur exemplis; sicut et botrum constat figuram Salvatoris ostendere, quemadmodum in Canticis canticorum Ecclesia de Christo dicit: Frater meus ut botrus Cypri, quia nec est Christus sine lege, nec lex sine Christo esse poterit.

12. Post haec quidam homo, die Sabbati colligens ligna, necatur a populo. Quid autem insinuat quod [Col. 0347C] tam atrociter jussu Dei fuerit idem ab omni populo trucidatus? Quod facile ab infidelibus proponitur. Intelligant ergo quia haec omnia in typo acciderunt illis. Scripta sunt autem ad correctionem nostram.

13. Ille enim pristinus carnalisque homo qui diem Sabbati violare ausus est, dum ligna colligeret, propter quod est punitus, formam significabat ejus qui hodie, in Christo signatus, invenitur agere carnale opus, id est, contrahere ligna, fenum, stipulam ad escam ignis aeterni convenientem. Quae dum colligit in suam perniciem, si fuerit deprehensus, pellitur ab omnibus, et statim occiditur, dum judicatur a spiritualibus. Sic ergo omnia quae illis Judaeis per legem acciderunt formaliter intelligenda sunt.

[1Kb] 14. Sequitur jam excidium Core, Dathan et Abiron, [Col. 0347D] qui sibi contra Moysen et Aaron sacerdotem sacrificandi licentiam vindicantes, poenas pro suis conatibus expenderunt. Per eos itaque significantur hi qui haereses et schismata facere conantur, et multos secum trahendo decipiunt, contemnentes sacerdotes Christi, et se a clero ejus plebisque societate segregantes, [Col. 0348A] constituere audent Ecclesias, et aliud altare, precemque alteram illicitis vocibus faciunt, dominicae hostiae veritatem per falsa sacrificia profanantes.

15. Hi, quia contra Dei ordinationem nituntur, ob temeritatis audaciam terrae compagibus ruptis, viventes profundo hiatu merguntur; nec tantum hi qui duces errorum sunt, sed et illi qui consentiendo participes eorumdem effecti sunt, in ignem aeterni judicii praeparata ultione peribunt.

[1Kb] 16. Deinde Aaron sanctus in ruinam mortis populum trahi 444 spectans, thuribulum accipiens, cucurrit obviam quassationi, stansque in medio superstitum ac peremptorum, lethalem plagam objectu sui, quasi quidam murus, exclusit. Iste sacerdos Dominus Jesus Christus est, princeps principum sacerdotum; [Col. 0348B] sacerdos iste ruinam mortis in mundo aspiciens, occurrit a summo coelo, venitque obviam, quasi gigas ad currendam viam.

17. Stetitque inter vivos et mortuos, quia natus est et mortuus. Sicque thuribulum passionis suae accipiens, et in odorem suavitatis praetendens, suspendit ignis aeterni perniciem, et inimicam perculit mortem.

18. Virga autem Aaron, quae post siccitatem floruit, caro insinuatur Christi, quae postquam de Jesse radice succisa est, vivacius mortificata reviviscit. Itaque virga post ariditatem virescens Christus est post mortem resurgens. Ipsum enim virgam, ipsum florem intelligimus, ut in virga regnantis potentia, et in flore pulchritudo ejus monstretur. Unde et in [Col. 0348C] Canticis canticorum idem dicit: Ego sum flos campi, et lilium convallium (Cant. II).

[1Kb] 19. Alii virgam hanc, quae sine humore florem protulit, Mariam virginem putant, quae sine coitu edidit Verbum Dei, de qua scriptum est: Exiet virga de radice Jesse, et flos de radice ejus ascendet (Isai. XI), id est, Christus, qui futurae typum praeferens passionis, candido fidei lumine et passionis sanguine purpurabat flos virginum, corona martyrum, gratia continentium.

20. Restat interea vitula rufa in holocaustum concremata, cujus cinis expiatio populi erat. Sic enim dicitur de illa ad Moysen et Aaron: Praecipe filiis Israel ut adducant ad te vaccam rufam aetatis integrae, in qua nulla sit macula, nec portaverit jugum; tradetisque [Col. 0348D] eam Eleazaro sacerdoti, qui eductam extra castra immolabit in conspectu omnium, et intinget digitum Eleazar in sanguine ejus, et asperget contra fores tabernaculi septies, comburetque eam cunctis videntibus; tam pellem et carnes ejus quam sanguinem et fimum flammae tradetis.

[Col. 0349A] 21. Lignum quoque cedrinum, et hyssopum, coccumque bis tinctum 445 sacerdos mittat in flammam, quae vaccam vorat, et tunc demum lotis vestibus et corpore ingredietur in castra, et commaculatus erit usque ad vesperum. Sed et ille qui combusserit lavabit vestimenta sua, et corpus, et immundus erit usque ad vesperum.

22. Colliget autem vir mundus cineres vaccae, et effundet eos extra castra in loco purissimo, ut sint multitudini filiorum Israel in custodiam, et in aquam aspersionis, quia pro peccato vacca combusta est. Cumque laverit, qui vaccae portaverat cineres, vestimenta sua, immundus erit usque ad vesperum. Et habebunt hoc filii Israel, et advenae sanctum jure perpetuo. Et qui tetigerit mortuum, et propter hoc septem [Col. 0349B] diebus fuerit immundus, aspergetur ex hac aqua die tertio, et die septimo emundabitur. Si die tertio aspersus non fuerit, vel septimo, non poterit emundari.

[1Kb] 23. Vitula rufa caro est Salvatoris nostri, rosea sanguine passionis, aetatis integrae, qui perfecta aetate passionem suscepit. Quod autem non est impositum super illam jugum, hoc ostendit, quia caro Christi non est subjugata delicto, neque victa ab ullo peccato. Quod autem apprehensam ejecerunt filii Israel extra castra, astante Eleazaro sacerdote, populum Judaeorum significat, et consensum sacerdotum in necem Domini, quem ejectum extra Jerusalem crucifixerunt.

[1Kb] 24. Sicut ergo qui offerunt vitulam immundi sunt, sic et qui apprehenderunt Dominum, et occiderunt, [Col. 0349C] peccatores habentur. Et sicut is qui colligit cinerem aspersionis mundus est, sic et omnes mundi sunt qui passionem Christi praedicaverunt gentibus, et in toto orbe terrarum doctrinam ejus asperserunt, populosque Domino collegerunt. Lignum autem et hyssopum crucem putamus et baptismum.

[1Kb] 25. Per hyssopi enim fasciculum aspergebantur agni sanguine, qui mundari solebant, typice figurantes lavacrum baptismatis, et ablutionem aeterni fontis. Coccum autem bis tinctum figuram sacri sanguinis significare, quo peccatores abluuntur. Bis tinctum autem, quia per eum et corpore et corde mundantur. Haec enim tria ad purgationem peccatorum pertinent. Primo per cedrum fides ligni crucis 446, secundo per hyssopum baptismus, tertio per [Col. 0349D] coccum sanguinis dominici sacramentum.

26. Sicut autem die tertia illi purgari jubentur, ita et omnis anima purgatur ab omnibus delictorum sordibus, quaecunque credit Christum Dominum die tertia a mortuis resuscitatum. Hujusmodi etiam homo mundus erit in die septima, id est, in regno sanctorum, adveniente Domino, et beatus, ac laetus parte coelestis illius regni potietur.

[Col. 0350A] [18Kb] 27. Qui autem non fuerit aspersus, id est, hujus gratiae fide munitus, peribit anima illa de coetu sanctorum, et de populo fidelium. Ex sanguine autem hujus vitulae ideo septies tabernaculum jubet aspergi, quia septem sunt Spiritus sancti charismata, quae per Christi sanguinem super Ecclesiae populos distribuuntur, per quem ab omni delicto purgantur, sicut Apostolus ait: Jam abluti estis in sanguine Christi et passione ejus (I Cor. VI).

28. Quod vero vitula cum pelle et ossibus suis comburitur, et agnus ille paschalis pari modo concrematur, ne ossa ejus confringantur, hoc ostendit quod Domini Jesu Christi corporis crura in passione non essent confringenda, sicut Evangelista testatur (Joan. XIX). Moraliter autem vaccam rufam, cujus [Col. 0350B] cinis expiatio populi est, non alter immolare et offerre ad altare Domini poterit, nisi qui terrena opera non fecerit, jugumque delicti non contraxerit, nec vinculis peccatorum fuerit alligatus.

29. Jam dehinc post exploratores, et botrum, post excidium superborum et sacerdotale thuribulum, postque virgam florentem, et vitulae combustae aspersionem, revertamur ad mansiones.



CAPUT XVI.

[1Kb] 1. Sexta decima mansio est in Ramoth, quod Latine dicitur mali Punici divisio, quae significabat Ecclesiam. Quae quasi multa grana uno cortice contegit, dum omnem turbam credentium in fidei unitate concludit.



447 CAPUT XVII.

[Col. 0350C] 1. Septima decima mansio est in Lebna, quae Latine transfertur in laterem. Legimus Aegyptios lateres, quos populus faciens ingemuit, ex quibus discimus in itinere istius vitae de alio in aliud transitu nunc nos crescere, nunc decrescere, et post ordinem ecclesiasticum saepe ad lateres, id est, ad carnalia opera transmigrare.



CAPUT XVIII.

1. Octava decima mansio est in Ressa, quae in frenos vertitur. Si enim post profectum rursum ad lutulenta opera descendimus, infrenandi sumus, et cursus vagi, atque praecipites Scripturarum retinaculis dirigendi.



CAPUT XIX.

1. Nona decima mansio est in Caalatha, quae interpretatur [Col. 0350D] Ecclesia, scilicet ut vagi currentium gressus frenis ad Ecclesiam retrahantur, ut fores quas antea reliquerant rursus festinent intrare.



CAPUT XX.

[1Kb] 1. Vicesima mansio est in monte Sepher, quae interpretatur pulchritudo, id est, Christus. Et vide quid prosint frena. Si a vitiis nos retrahunt, introducunt ad virtutum choros, et in Christo monte pulcherrimo [Col. 0351A] habitare faciunt; de quo scriptum est: Venite, ascendamus ad montem Domini (Isai. II).



CAPUT XXI.

[1Kb] 1. Vicesima prima mansio est in Harada, quae vertitur in miraculum. Et vide quam pulcher est ordo virtutum. Post frenos 448 in Ecclesiam intromittimur, post habitationem ad montem Christi ascendimus; in quo positi miramur in eis quae nec oculus vidit, nec auris audivit, nec in cor hominis ascenderunt.



CAPUT XXII.

1. Vicesima secunda mansio est in Maceloth, quae in coetus vertitur, id est, in ecclesia. In hac enim consistit multitudo credentium, juxta quod scriptum est: Ecce quam bonum et quam jucundum habitare [Col. 0351B] fratres in unum (Psalm. CXXXII)!



CAPUT XXIII.

[1Kb] 1. Vicesima tertia mansio est in Tahath, quae interpretatur pavor, quia dum quisque venit ad Ecclesiam, atque ascendit in montem pulcherrimum Christum, et stupore et miraculo Christi magnitudinem confitetur; adjungat deinde timorem, qui custos est beatitudinis, ut altum non sapiat, quia Deus superbis resistit, humilibus autem dat gratiam (I Petr. V, 5).



CAPUT XXIV.

[1Kb] 1. Vicesima quarta mansio est in Thare, quam nonnulli vertunt in malitiam sive pasturam *.

2. Quod vel ad praepositos Ecclesiarum, vel ad custodiam animae refertur, ut sollicitus sit quisque, [Col. 0351C] habeatque pavorem, ne leo diabolus in caulas ovium, id est, in Ecclesias per diversa vitiorum foramina introire nitatur.



449 CAPUT XXV.

1. Vicesima quinta mansio est in Methca, quae vertitur in dulcedinem. Ascendisti enim in excelsum, admiratus es virtutum choros, timuisti ruinam, abegisti insidiatores, dulcis te fructus protinus laboris insequitur, ut merito dicas: Quam dulcia faucibus meis eloquia tua! super mel ori meo (Psalm. CXVIII).



CAPUT XXVI.

1. Vicesima sexta mansio est in Hesmona, quae Latine festinationem sonat. Scilicet, ut postquam dulces fructus laboris sumpserimus, non simus [Col. 0352A] quiete contenti et otio, sed rursum ad ulteriora properantes, obliviscamur praeteritorum, et in futura nos extendamus.



CAPUT XXVII.

1. Vicesima septima mansio est in Moseroth, quod interpretatur vincula, sive disciplina, scilicet, ut festino gradu pergamus ad magistros, eorumque teramus limina, et praecepta virtutum ac mysteria Scripturarum vincula putemus esse aeterna.

[11Kb] 2. Haec sunt Christi vincula, de quibus in Isaia legitur: Viri sublimes ad te transibunt, et tui erunt servi, post te ambulabunt colligati vinculis (Isai. XLV, 14). Sunt et alia diaboli vincula, quibus disruptis, vicit hostes Samson. De quibus Propheta dicit: Dirupisti vincula mea, tibi sacrificabo hostiam laudis (Psalm. CXV).



450 CAPUT XXVIII.
[Col. 0352B]

1. Vicesima octava mansio est Baneiacam, quae per interpretationem transfertur in filios necessitatis, seu stridoris. Qui sint isti filii necessitatis ipse psalmus nos docet: Afferte Domino, filii Dei, afferte Domino filios arietum (Psalm. XXVIII). Quae est tanta necessitas, quae nolentibus imponatur? cum divinis Scripturis fueris eruditus; et leges earum, ac testimonia, vincula scies veritatis, contendens cum adversariis, ligabis eos, et vinctos duces in captivitatem, et de hostibus quondam atque captivis liberos Dei efficies, ut repente dicas cum Sion: Ego sterilis, et non pariens, transmigrata, et captiva; et istos quis enutrivit? Ego destituta, et sola; et isti ubi erant (Isai. XLIX, 21)?

[Col. 0352C] 2. Porro quod interpretatum est filios stridoris, ad illum sensum refertur, quod timore supplicii, et ejus loci ubi est fletus et stridor dentium, deserentes diaboli vincula, Christo Domino credentium turbae colla submittant.



CAPUT XXIX.

[9Kb] 1. Vicesima nona mansio est in monte Gadgad, quod interpretatur nuntius, sive accinctio, vel certe concisio. Non enim aliter possumus magistri discipulorum atque credentium eos facere filios necessitatis, nisi praeceptores eorum interfecerimus. Crudeles simus in occisione eorum, non parcat manus nostra armum, aut extremum auriculae de ore leonis extrahere.

[Col. 0353A] 2. At vero de nuntio et accinctione, hoc breviter dici potest, quod filiis necessitatis grandes ad virtutes stimulos suggeremus, cum eis nuntiaverimus praemia futurorum, et accinctos inire bella docuerimus. Horum trium quidquid magister fecerit, in monte consistit.



451 CAPUT XXX.

1. Tricesima mansio est in Ietebatha, quae interpretatur bonitas, quae est Christus.



CAPUT XXXI.

1. Tricesima prima mansio est in Hebrona, quae interpretatur transitus, id est, mundus, de quo Apostolus ait: Praeterit enim figura hujus mundi (I Cor. VII). In hunc venientes sancti Dei cupiunt ad meliora transire. De quibus Psalmista canit: Et non dixerunt [Col. 0353B] qui praeteribant: Benedictio Domini super vos (Psalm. CXXVIII, 8).



CAPUT XXXII.

1. Tricesima secunda mansio est in Asiongaber, quae transfertur in ligna viri. Possunt haec ligna viri saltuum et arborum omnium genera multitudinem gentium figurare. Usque huc solitudo Pharan decem, et octo continet mansiones, quae descriptae in catalogo in superiore itinere non ponuntur.



CAPUT XXXIII.

[1Kb] 1. Tricesima tertia mansio est in deserto Sin. Haec est Cades. Cades autem sancta interpretatur per antiphrasin, sicut lucus, cum minime luceat, vel bellum, quod tamen sit horridum. In hac mansione moritur Maria, et sepelitur.

[Col. 0353C] [1Kb] 2. Videtur in Maria prophetia mortua, in Moyse, et Aaron legi, et sacerdotio Judaeorum finis impositus: quod nec ipsi ad terram repromissionis transcendere valeant, nec credentem populum de solitudinibus hujus mundi educere, nisi solus Jesus, id est, Salvator verus Dei Filius.

[1Kb] 3. In hac mansione propter aquas contradictionis Moyses offendit Deum, 452 et prohibetur transire Jordanem. Turbatur enim murmure populi, dubitanter petram virga percussit, quasi illud Deus non posset facere ut aqua de petra flueret, quod ante jam fecerat. Quid ergo hic fides Moysi insinuat, quod ad aquam de petra ejiciendam titubaverit? hanc prophetiam recte intelligamus fuisse de Christo.

4. Dum enim Moyses in Scripturis sanctis aliam [Col. 0353D] atque aliam pro re aliqua significanda personam gerat, nunc tamen populi Judaeorum sub lege positi personam gerebat, eumque in prophetica praenuntiatione figurabat. Nam sicut Moyses, petram virga percutiens, de Dei virtute dubitavit, ita ille populus, qui sub lege per Moysen data tenebatur, Christum ligno crucis affigens, eum virtutem Dei esse non credidit, sed sicut percussa petra manavit aqua sitientibus, [Col. 0354A] sic plaga dominicae passionis effecta est vita credentibus.

[1Kb] 5. Habemus enim de hac re praeclarissimam et fidelissimam vocem apostolicam, cum inde loqueretur, dicens: Petra autem erat Christus (I Cor. X). Hanc ergo carnalem de Christi divinitate desperationem in ipsius Christi altitudine Deus mori jubet, cum mortem carnis Moysi in monte imperat fieri. Sicut enim petra Christus, ita et mons Christus. Petra humilis fortitudo, mons eminens magnitudo. Quia sicut Apostolus ait: Petra erat Christus, ita ipse Dominus: Non potest civitas abscondi supra montem posita (Matth. V); se scilicet montem, fideles autem suos in sui nominis gloria fundatos asserens civitatem.

[Col. 0354B] 6. Prudentia enim carnis vivit, cum tanquam petra percussa Christi humilitas in cruce contemnitur. Christus enim crucifixus Judaeis scandalum est, gentibus autem stultitia; et prudentia carnis moritur, cum tanquam montis eminentia Christus excelsus agnoscitur. Ipsis enim vocatis Judaeis et Graecis Christus Dei virtus et Dei sapientia est.



CAPUT XXXIV.

1. Tricesima quarta mansio in monte Hor, in extremis finibus Edon. 453 In quem ascendit Aaron juxta praeceptum Domini, et mortuus est anno quadragesimo egressionis ex Aegypto, eo scilicet anno quo novus populus repromissionis terram intraturus erat. Et quanquam in monte sacerdotium Eleazaro filio dereliquerit, lexque eos qui eam impleverint [Col. 0354C] perducat ad summum, tamen ipsa sublimitas non est trans fluenta Jordanis, sed in extremis terrenorum operum finibus. Et planxit eum populus triginta diebus. Aaron plangitur, Jesus non plangitur. In lege descensus ad inferos, in evangelio ad paradisum transmigratio.

2. Audit quoque Chananaeus quod venisset Israel, et in locum exploratorum, ubi quondam populum offendisse noverant, ineunt praelium, et captivum ducunt Israel. Rursusque in eodem loco pugnatur ex voto, victor vincitur, victi superant, per quod intelligimus ut cum nos Dei auxilio destitutos hostes invaserint, duxerintque captivos, non desperemus salutem, sed iterum armemur ad praelium. Potest fieri ut vincamus ubi victi sumus, et in eodem loco triumphemus [Col. 0354D] in quo fuimus ante captivi.



CAPUT XXXV.

1. Tricesima quinta mansio est in Selmona.



CAPUT XXXVI.

1. Tricesima sexta mansio est in Phunon. Hae duae mansiones in ordine historiae non inveniuntur: in his, mortuo Aaron, murmurant Israelitici populi contra [Col. 0355A] Deum et Moysen, manna fastidiunt, et a serpentibus vulnerantur.

[1Kb] 2. Sed quid illud significat quod morsus mortiferi serpentum, exaltato et respecto aeneo serpente, sanabantur, nisi quod nunc in typo Salvatoris, qui ferum antiquumque serpentem in patibulo triumphavit, diaboli venena superantur? ita ut qui vere expresseque imaginem Filii Dei passionemque ejus conspexerit servetur. Hoc enim significant et verba ipsius Domini dicentis: Sicut exaltavit Moyses serpentem in deserto, sic oportet exaltari Filium hominis, 454 ut omnis qui credit in eum non pereat, sed habeat vitam aeternam.

[1Kb] 3. Quod vero aeneus est serpens, ipse Christus intimatur, qui ligno suspensus est; aes quippe metallis caeteris durabilius esse solet. Et apte aeneus serpens [Col. 0355B] ligno suspensus est, ut Dominus et in serpente mortalis, et in aere significaretur aeternus; videlicet, ut indicaretur mortuus per humilitatem, et tamen esset quasi aeneus per divinitatem. Pulchre autem prima mansio Selmona interpretatur imaguncula, quia nimirum ibi imago expressa est Salvatoris per serpentem aeneum, qui ibi, ut imago, in ligno pependit.

4. Pulchre etiam et secunda Phunon interpretatur os, quia postea quam passionem filii Dei cognoscimus, quod corde credimus ore pronuntiamus, legentes illud Apostoli: Corde creditur ad justitiam, ore autem confessio fit ad salutem (Rom. X).



CAPUT XXXVII.

[1Kb] 1. Tricesima septima mansio est in Oboth, quae vertitur in Magos, sive Pythones; unde demonstratur [Col. 0355C] quia post imaginem Dei, quae in cordis ratione monstratur, et confessionem fidei, quae ore profertur, consurgunt serpentes, et artes maleficae ad bella nos provocant. Sed nos custodia circumdantes cor nostrum, obturemus aures nostras, ne audiamus voces incantantium, et sirenarum carmina negligamus.



CAPUT XXXVIII.

1. Tricesima octava mansio est in Jeabarim in finibus Moab, quae significat acervos lapidum transeuntium, id est, sanctos, per istum saeculum ad alias mansiones transire festinantes.



455 CAPUT XXXIX.

[1Kb] 1. Tricesima nona mansio est in Dibongad. In hac geritur bellum contra Sehon regem Amorrhaeorum, [Col. 0355D] et Og regem Basan. In his regibus licet res gesta cognoscatur, tamen per conditiones virtutesque nominum spiritualis significatio est subjecta. Sehon namque interpretatur tentatio oculorum. Per quem figuratur diabolus, qui transfigurat se velut angelum [Col. 0356A] lucis, et per haeresim vel schisma verisimilia mentitur, ut fallat incautos.

2. Hunc Amorrhaei, id est, amaricantes, habent regem. Nisi enim quaedam simulatio veritatis praecedat, non sunt haereses amaricantes, non schismata exacerbantium in Ecclesia. Iste ergo rex occiditur in unoquoque homine, quando quisque damnat simulationem, et diligit veritatem. Og vero rex interpretatur conclusio, Basan autem confusio; id enim agit diabolus semper, ut concludat viam ad Dominum, opponendo idola sua, ne credatur in Christum. Conclusio enim praecedit, ut rex; sequitur confusio, ut plebs: quia quos modo concludit, ne credant in Christum, quando apparuerit Christus, omnes confundentur.

[Col. 0356B] 3. Mansio autem ista Dibongad interpretatur fortiter intellecta tentatio, quia nimirum si superetur simulatio, quae per schisma vel haeresim exercebat Ecclesiam, et conclusio, quae per sacrilegium claudit fidei viam, nihilominus tentatio intelligitur, ac deinde intellecta fortiter superatur.



CAPUT XL.

[1Kb] 1. Quadragesima mansio est de Dibongad in Helmon Deblathaim, quae vertitur in contemptum palatarum, sive opprobriorum. Et per hoc dicimus omnia dulcia ac illecebras voluptatum praetereuntium 456 in saeculo contemnendas, et opprobria diligenda. Quae si falso objiciantur, beatitudinem pariunt, Salvatore plenissime docente, qui ait: Cum exprobraverint vobis homines, beati eritis (Luc. VI).



CAPUT XLI.
[Col. 0356C]

1. Quadragesima prima mansio est in montibus Abarim, contra faciem Nabo, quae vertitur in montes transeuntium, et est contra faciem montis Nabo, ubi moritur et sepelitur Moyses, terra promissionis ante conspecta (Deut. XXXIV). Nabo interpretatur conclusio, in qua finitur lex, et non invenitur ejus memoria. Porro gratia Evangelii absque ullo fine tenditur: Et in omnem terram exivit sonus ejus, et in fines orbis terrae verba ipsius (Psalm. XVIII).

2. Simulque considerandum quod habitatio transeuntium in montibus sita sit, et adhuc profectu indigeat. Post montes enim plurimos ad campestria Moab et Jordanis fluenta descendimus, quae interpretatur descensio. Nihil enim tam periculosum est [Col. 0356D] quam gloriae cupiditas, et jactantia, et animus conscientia virtutum tumescens.



CAPUT XLII.

1. Quadragesima secunda mansio est in campestribus Moab, super Jordanem, juxta Jericho, ubi [Col. 0357A] fixerunt tentoria a domo solitudinis usque ad Abelsatim in planitie Moab. In quadragesima secunda, quae extrema mansio est, quaedam quae sunt gesta narremus.

[1Kb] 2. Sedens in ea populus a divino Balaam, quem mercede conduxerat Balac, jussu Dei benedicitur, et maledictio mutatur in laudes. Sed quid est quod iste Balaam, dum pervenire ad propositum tenderet, asina cui praesidebat, dum vidisset angelum loquitur?

[1Kb] 3. Quae est enim haec asina nisi bruta gentilitas? Quam 457 quondam Balaam, id est, seductor idololatriae, quasi brutum animal, et nulla ratione renitens, quo voluit errore substravit. Sed ista angelum Dei vidit, quem homo videre non potuit; et vidit, et [Col. 0357B] detulit, et locuta est, ut agnosceremus, posterioribus temporibus, sub adventu magni Angeli Dei gentilem illam plebem, mutata duritiae stoliditatisque natura, solutis Deo linguis, locuturam; ita ut quae erat subjecta perfidiae in vocem fidei et confessionis erumperet, licet et caro nostra animalis est.

[1Kb] 4. Plerumque enim caro per molestias tacta flagello suae menti Deum indicat, quem mens ipsa carni praesidens non videbat; ita ut anxietatem spiritus proficere in hoc mundo cupientis, velut iter tendentis, impediat, donec ei invisibilem, qui sibi obviat, innotescat. Unde et bene per Petrum dicitur: Correptionem habuit suae vesaniae subjugale mutum, quod in hominis voce loquens, prophetae insipientiam prohibuit (II Petr. II).

[Col. 0357C] [1Kb] 5. Insanus quippe homo a subjugali muto corripitur, quando elata mens humilitatis bonum, quod tenere debeat, ab afflicta carne memoratur. Sed hujus correptionis donum idcirco Balaam non obtinuit, quia ad maledicendum pergens, vocem, non mentem, mutavit. Consilium quippe dedit regi Balac ut mulieres in meritorio poneret, et ante januas earum aras, ut venientes filii Israel prius sacrificarent idolis, et sic ingrederentur ad mulieres, ut inde fornicentur filii Israel cum filiabus Madian.

6. Sed quid est quod iste Balaam populum Dei posse decipi certa ratione collegit, dans consilium ut ex illa parte, qua infirmari noverat filios Israel, perniciosi eis laquei tenderentur, non dubitans eos, [Col. 0358A] oblata copia feminarum, fornicationis ruina protinus collapsuros, quia concupiscibiles animae eorum partes sciebat esse corruptas?

[1Kb] 7. Ita ergo unumquemque nostrum nequitiae spirituales versuta 458 malignitate in figura Balaam pertentant, illis praecipue affectibus animae insidiosos laqueos praestruentes, quibus nos senserint aegrotare, ut, verbi gratia, cum viderint rationabiles animae nostrae partes esse vitiatas, illo nos ordine decipere moliantur.

[1Kb] 8. Sed Phinees sacerdos zelatus, ut Domini furorem placaret, Zambri et scortum Madianitidem pugione transfigit, significans per crucem Christi non solum idololatriam, sed etiam omnem carnis affectum vel concupiscentiam perimi saeculi, et tunc placari [Col. 0358B] Deum, dum carnis exstinguitur desiderium. Post haec numeratur rursum populus, numerantur et Levitae, ut, interfectis primo carnalibus, novus Dei populus censeatur, qui per baptisma Jordanis transeat, et coelestis haereditatis repromissionem percipiat.

[1Kb] 9. Porro quod sexcenta millia armatorum de Aegypto numerantur egressa, et ex ipsis non sunt amplius quam duo terram repromissionis ingressi, haec figura demonstrat multos per baptismum ad fidem transire; sed ad patriam coelestem paucissimos pervenire secundum figuram illam in Evangelio, in qua multi vocati, pauci vero inveniuntur electi (Matth. XX, 22).

10. Quod vero duo tantum ingrediuntur, aut propter eos qui ex utroque populo regni coelestis promissionem adipiscuntur, aut propter illos qui per duas [Col. 0358C] vitas, actionis et contemplationis, ad aeternam beatitudinem praedestinantur.

[1Kb] 11. Interpellant dehinc filiae Salphaad quinque, et ex judicio Dei haereditatem accipiunt inter fratres suos. Nec legis plebs ab Evangelii possessione excluditur.

[1Kb] 12. Deinde Jesus in monte succedit Moysi, et discit quae specialiter debeant offerri in Ecclesia. Legi etenim succedit Evangelium, ibique lex facienda praecepta admonet, et gratia complet.

[1Kb] 13. Primum quidem quid offerri debeat per singulos dies; dehinc quid in Sabbato propter spem quietis aeternae; quid in kalendis 459 pro invocatione vitae; quid in pascha, quando consepelimur cum Christo [Col. 0359A] per baptismum, quasi a mortuis transeuntes ad vitae nativitatem; quid in Pentecoste propter gratiam Spiritus sancti et indulgentiam remissionis peccatorum; quid in neomenia mensis septimi; quid in jejunio ejusdem mensis decimo die; quid in scenopegia, quando figuntur tabernacula quinto decimo die supradicti mensis.

[1Kb] 14. Dehinc texitur bellum contra Madianitas, et mors divini Balaam, in cujus nece error perfidiae ligno crucis interficitur, fitque deinde Amalech praedae divisio, et oblatio ex ea animarum tabernaculo Dei.

[Col. 0360A] [1Kb] 15. Post haec filii Ruben et Gad, et dimidia tribus Manassae, jumenta plurima habentes, citra Jordanem possessionem accipiunt, et in repromissionis terra haereditatem habere nolunt, figurantes quia quos mundi implicamenta occupant, habitationem coelestis patriae nequaquam desiderant.

16. Dehinc populus admonetur, ut in terra sancta idola destruant, et nullus de prioribus habitatoribus servetur, ad significandum, ut dum in terram sanctae repromissionis per fidem ingredimur, simul cum idololatria omnia etiam vitia exstinguamus.



IN DEUTERONOMIUM.
[Col. 0359]


460 CAPUT I. Cur Deuteronomium undecim diebus scriptum.
[Col. 0359B]

1. Liber Deuteronomii repetitio est praecedentium quatuor librorum legis. Nam dum illi in se proprias contineant causas, iste tamen replicat omnium. Habet autem et ipse propria innumera sacramenta, e quibus pauca pro exercitio lectoris studui memoranda.

2. Deuteronomium autem secunda legis latio dicitur, quod significat Evangelium. In cujus principio notandum est quid indicet quod undecim diebus idem Deuteronomium a Moyse scribitur; significat vero Judaicae plebis lapsum in Evangelio per transgressionem Decalogi mandatorum.



CAPUT II. De quadraginta annis deserti, et vestibus non attritis.
[Col. 0359C]

1. Quid autem significaverunt illi quadraginta anni, quibus laboriose peractis, filii Israel ad repromissionis terram transierunt? Per hos quadraginta annos totum saeculi tempus significatur, in quo vivit Ecclesia sub laboribus et periculosis tentationibus, sperando quod non vidit per patientiam, quousque ad promissam aeternae felicitatis perveniat patriam (Matth. IV).

461 2. Ideo et Dominus quadraginta diebus jejunavit et quadraginta noctibus, et tentatus est in eremo. Corpus enim ejus, quod est Ecclesia, necesse est tentationes laboresque patiatur in hoc saeculo, quoad usque veniat illud tempus ubi post tentationes accipiat consolationes.

[Col. 0359D] [1Kb] 3. Porro quod vestis Israel per tot annos in eremo [Col. 0360B] nulla vetustate corrupta est, et morticina pellis calceamentorum tandiu sine labe duravit, potest figurare futuram incorruptibilitatem corporum, ubi ea quae corruptibilia sunt sine corruptione ulla permanebunt.



CAPUT III. De non plantando ligno juxta altare.

[1Kb] 1. Non plantabis omne lignum juxta altare Dei, nec facies nemus in terra. Interdicitur quippe ne nemus complantetur in templo. Nemus frondentes arbores et infructuosae sunt, solum ad delectationem visus plantatae. Tales sunt et gentiles, qui rationem suam verborum decore componunt, ut non convertant a vitiis, sed delectent, atque istiusmodi seductione persuadeant.

[Col. 0360C] 2. Nos autem secundum praeceptum juxta altare Dei nemus non plantamus, si circa dominicam fidem nihil in verbis infructuosum, nihil audientiae saeculari illecebrosum componimus, sed sola puritate veritatis scientiam paerdicationis tenemus. Hoc nemus in praedicatione sapientiae plantare vitabat Apostolus, cum dicebat: Loquimur non in doctis humanae sapientiae Verbis, sed in doctrina spiritus, et virtute (I Cor. II).



462 CAPUT IV. De auferendo praeputio ligni pomiferi.

[1Kb] 1. Quando ingressi fueritis in terram, et plantaveritis in ea ligna pomifera, auferetis praeputia eorum, pomorumque germina immunda erunt vobis, nec edetis ex eis (Levit. XIX, 23). Ligna quippe pomifera sunt [Col. 0360D] opera virtutibus fecunda. Praeputia lignorum auferimus, [Col. 0361A] cum de ipsa inchoationis infirmitate suspecti primordia operum nostrorum non approbamus.

2. Poma autem quae germinant immunda existimamus, nostrisque cibis non aptamus, quia cum primordia boni laudantur operis, dignum est ut hoc animum non pascat operantis, ne, dum accepta laus suaviter carpitur, fructus operis intempestive comedatur.



CAPUT V. De non operando in bovis primogenito.

[1Kb] 1. Non operaberis in primogenito bovis, et non tondebis primogenita ovium. In primogenito quippe bovis operari est bonae conversationis primordia in exercitio publicae actionis ostendere. Ovium quoque primogenita tondere est ab occultationis suae tegmine [Col. 0361B] humanis oculis inchoantia bona nostra denudare.

2. In primogenito ergo bovis operari prohibemur, atque a primogenitis ovium detondendis compescimur, quia etsi quid robustum incipimus exercere, hoc in aperto citius non debemus ostendere. Sed cum vita nostra simplex quid atque innocuum inchoat, dignum est ut secreti sui velamina non relinquat, nec hoc humanis oculis, quasi subducto vellere, ostendat.

[1Kb] 3. Ad sola ergo divina sacrificia boum primogenita, oviumque proficiant, ut si quid forte innocuum incipimus, hoc ad honorem intimi Judicis in ara cordis immolemus. Quod ab illo procul dubio 463 tanto libentius accipitur, quanto et ab hominibus occultatum nullo laudis appetitu maculatur.

[Col. 0361C] 4. Saepe autem novae conversationis primordia adhuc carnali vitae sunt commista. Et idcirco innotescere citius non debent, ne cum laudantur bona quae placent, deceptus laude sua animus deprehendere in eis nequeat mala quae latent.



CAPUT VI. De non arando in bove et asino.

[1Kb] 1. Non arabis in bove simul et asino. In bovis nomine populus ex circumcisione positus sub jugo legis accipitur; in asino autem populus gentium pertinens ad Evangelium: in bove quippe et asino simul arat qui sic recipit Evangelium, ut Judaicarum superstitionum, quae in umbra et imagine praecesserant, caeremonias non relinquat.

[Col. 0361D] 2. Item nonnunquam in bove bene operantium vita, in asino stultorum vecordia figuratur. Quid est ergo: Non arabis in bove simul et asino? ac si diceret: Fatuum sapienti in praedicatione non socies, ne per eum qui rem implere non valet et illi qui praevalet obsistas.

[1Kb] 3. Bovem quippe et asinum, si necesse sit, unusquisque [Col. 0362A] sine detrimento operis jungit. Sapientem vero et stultum (non ut unus praecipiat, et alter obtemperet, sed ut pariter aequali potestate annuntient verbum Dei) non sine scandalo quisque comites facit.



CAPUT VII. De non alligando ore bovis triturantis.

[1Kb] 1. Non alligabis os bovi trituranti (I Cor. IX, 9; I Tim. V, 18). Dictum est quod in bovis 464 nomine vita uniuscujusque operantis exprimitur. Dicit quodam in loco Apostolus Paulus, reprehendens et dolens, quod nemo illi communicaverit in ratione dati et accepti (Philip. IV). Quid est in ratione dati et accepti, nisi quod alio in loco aperte exposuit, dicens: Si nos vobis spiritualia seminavimus, magnum est ut carnalia vestra metamus (I Tim. IX, 11)? Hoc significat: [Col. 0362B] Non alligabis os bovi trituranti.

2. Unde et idem Apostolus alio loco dicit: Dignus est operarius mercede sua (I Tim. VI). Vult ergo Scriptura doctoribus praestare carnalia, a quibus spiritualia consequuntur, quia praedicatores occupati in doctrina necessaria sibi providere non possunt.



CAPUT VIII. De non coquendo haedo in lacte matris.

1. Non coques haedum in lacte matris suae. Haedus hic sub peccatoris figura introducitur. Proinde peccans graviter non est coquendus in lacte matris suae, id est, non est purgandus mediocribus tenerrimisque Ecclesiae disciplinis, sed austerioribus praeceptis ejus sunt excoquenda peccata, cujus magna sunt crimina, ut qui per lasciviae blandimentum se perdidit, [Col. 0362C] fortiori disciplina se redimat.



CAPUT IX. De non induenda veste ex lana et lino.

[1Kb] 1. Non indues vestem ex lana linoque contextam. Per lanam quippe simplicitas, per linum vero subtilitas designatur. Et nimirum vestis quae ex lino lanaque conficitur linum interius celat, in superficie lanam demonstrat. Vestem ergo ex lana linoque contextam induit, qui sub locutione innocentiae intus subtilitatem celat malitiae. Hoc secundum moralem sensum.

[1Kb] 2. Caeterum secundum allegoriam lineis vestibus misceri lanam, 465 vel purpuram, et linostima veste indui, est inordinate vivere, et diversi generis professiones [Col. 0362D] velle miscere, ut vel sanctimonialis habeat ornamenta nuptarum, aut ea quae se non continens nupsit speciem virginis gerat: omnimodo hoc peccatum est, et si quid inconvenienter ex diverso genere vel religione in vita cujusque contexitur. Verum illud tunc figurabatur in vestibus quod nunc declaratur in moribus.



CAPUT X. De non accipienda loco pignoris superiore et inferiore mola.
[Col. 0363A]

[1Kb] 1. Non accipies loco pignoris superiorem aut inferiorem molam; accipere namque aliquando dicimus auferre. Unde et aves illae quae rapiendi sunt avidae accipitres vocantur. Unde et apostolus Paulus dicit: Sustinetis enim, si quis devorat, si quis accipit (II Cor. XI). Ac si diceret si quis rapit. Pignus vero debitoris est confessio peccatoris. A debitore enim pignus accipitur, cum a peccatore jam confessio peccati tenetur. Superior autem et inferior mola est spes et timor.

2. Spes quippe ad alta subvehit, timor autem cor inferius premit. Sed mola superior et inferior ita sibi [Col. 0363B] necessario junguntur, ut una sine altera inutiliter habeatur. In peccatoris pectore itaque incessanter debet spes et formido conjungi, quia poenitentia incassum misericordiam sperat, si non etiam justitiam pertimescat.

3. Incassum justitiam metuit, si non etiam in misericordia confidit. Loco igitur pignoris mola superior aut inferior tolli prohibetur, quia qui praedicat peccatori, tanta dispensatione componere praedicationem debet, ut nec derelicta spe timorem subtrahat, nec subtracta spe in solo eum timore derelinquat.

[1Kb] 4. Tollit enim superiorem, si flenti peccatori dicat: Non habebis 466 veniam de commissis. Tollit inferiorem, si peccantem deceptione palpet. Ac si dicat: [Col. 0363C] Age mala in quantum vis absque metu; nam Deus pius est et ad indulgendum paratus. Sed utiliter tunc mola utraque habetur, si et spes sit cum emendante formidine, et emendans formido fuerit cum spe.



CAPUT XI. De non abominando Aegyptio.

[1Kb] 1. Non abominaberis Aegyptium, eo quod fuisti incola in terra ejus; quamvis enim mundo renuntiantes Aegyptiam terram, id est, pristinam saeculi conversationem, vel concupiscentiam declinemus, tamen, dum praesentis saeculi necessitatibus subdimur, quasi Aegyptiam nationem nequaquam exstinguimus, licet ab ipsa quadam discretione separemur, non de superfluis cogitantes, sed, secundum Apostolum, victu quotidiano indumentoque contenti. Hoc enim singulariter [Col. 0363D] mandabatur in lege: Non abominaberis Aegyptium.



CAPUT XII. De non habendis diversis ponderibus.
[Col. 0364A]

[1Kb] 1. Non habebis in sacculo diversa pondera, majus et minus; nec erit in domo tua modius major et minor. Pondus habebis justum, et verum, et modius aequalis erit tibi, et verus, ut multo vivas tempore super terram. Hoc et idem legislator etiam in Levitico interdicit (Levit. XIX), Salomone quoque parem super hoc sententiam proferente: Pondus magnum, et pusillum, et mensurae duplices, immunda sunt utraque ante Dominum, et qui facit ea, in adinventionibus suis compedietur (Prov. XX).

467 [1Kb] 2. Proinde non sollum illo corporali, sed etiam spirituali modo studendum est nobis, ut nec diversa pondera in cordibus nostris, nec in domo [Col. 0364B] conscientiae nostrae mensuras duplices habeamus, id est, ne ipsi ea quae districtionis regulam molliunt remissiore indulgentia praesumentes, eos quibus verbum Dei praedicamus, districtioribus praeceptis et gravioribus quam ipsi perferre possumus obruamus ponderibus.

3. Quod cum facimus, quid nisi diverso pondere atque mensura praeceptorum Domini mercedem frugemque vel appendimus, vel metimur? Si enim aliter ea nobis, aliter fratribus nostris dispensemus, recte increpamur a Domino, eo quod stateras diversas aut mensuras duplices habeamus, secundum illam sententiam Salomonis qua dicitur: Abominatio est Domino pondus duplex, et statera dolosa non est bonum [Col. 0364C] in conspectu ejus (Proverb. XX).



CAPUT XIII. De testibus.

[1Kb] 1. Non stabit adversus alterum unus testis, sed in ore duorum aut trium testium stabit omne verbum. Licet historialiter haec sit divina servanda sententia, tamen et cum contra quoslibet impios vel haereticos agimus, necesse nobis est Scripturas sanctas in testimonium vocare.

[1Kb] 2. Sensus quippe nostri et attestatio sine his testibus non habent fidem. Unde magis convenit ad probationem et firmitatem verbi intellectus mei ut adhibeam duos testes, Novum scilicet et Vetus Testamentum: adhibeam etiam tres, Evangelium, [Col. 0364D] Prophetam, et Apostolum, sicque stabit omne verbum.



468 CAPUT XIV. De uxore fratris accipienda.
[Col. 0365A]

[1Kb] 1. Illud vero, quod uxorem fratris ad hoc frater jussus est ducere, ut non sibi, sed illi sobolem suscitaret, ejusque vocaret nomine, quod inde eidem nasceretur, quid aliud in figura praemonstrat, nisi quia unusquisque Evangelii praedicator ita debet in Ecclesia laborare, ut defuncto fratri, hoc est, Christo suscitet semen, qui pro nobis mortuus est, et quod suscitatum fuerit ejus nomen accipiat?

2. Denique hoc implens Apostolus, non carnaliter in praemissa significatione, sed spiritualiter in completa veritate, quos in Christo Jesu se per Evangelium commemorat genuisse, succensens eis et increpans, corrigit volentes esse Pauli. Nunquid Paulus, [Col. 0365B] inquit, pro vobis crucifixus est? aut in nomine Pauli baptizati estis (I Cor. I)? tanquam diceret: Defuncto fratri vos genui: Christiani vocamini, non Pauliani.

3. At vero qui electus ab Ecclesia ministerium evangelizandi renuerit, ab Ecclesia merito digneque contemnitur. Hoc est enim quod in ejus faciem jubetur expuere, non sane sine signo hujus opprobrii, ut calceamento pedis unius exuatur, ne sit in eorum sorte quibus ipse Apostolus ait: Et calceati pedes in praeparationem Evangelii pacis (Ephes. VI). Et de quibus commemorat Propheta: Quam speciosi pedes eorum qui annuntiant pacem, qui annuntiant bona (Isai. LII; Nah. I; Rom. X)!

4. Qui autem sic evangelicam fidem tenet, ut et [Col. 0365C] sibi prosit, et Ecclesiae prodesse non renuat, bene intelligitur utroque pede calceatus. Qui autem sibi putat quia credidit satis esse consultum, curam vero lucrandorum aliorum refugit, quasi unius pedis calceamentum cum dedecore amittit.



CAPUT XV. De formidoloso et pavido.

[1Kb] 1. Homo formidolosus et corde pavido non egredietur ad bellum. 469 Vadat et revertatur ad domum suam, ne pavere faciat corda fratrum suorum, sicut et ipse timore perterritus est. Quibus verbis edocet non posse eos professionem contemplationis vel spiritualis militiae arripere exercitium, qui adhuc nudari terrenis operibus pertimescunt.

2. Ne rursus infirmitate mentis revertantur, suoque [Col. 0365D] exemplo alios a perfectione evangelica revocent, et infideli terrore infirment; jubentur itaque tales, ut, discedentes a pugna, revertantur in domum suam, quia non possunt duplici corde bella Domini praeliari.

[Col. 0366A] 3. Vir enim duplex animo, inconstans est in omnibus viis suis. Tales quippe oportet ut ne initium quidem renuntiationis arripiant. Quibus melius est, ut in activa vita consistant, quam trepidi contemplationem exsequentes, majori discrimine semetipsos involvant. Melius est enim non vovere, quam vovere et non reddere.

[1Kb] 4. Similiter et ille a tali militia prohibetur, qui uxorem duxerit, qui plantaverit vineam, velut propaginem filiorum, non enim potest servire divinae militiae servus uxoris, secundum illud Apostoli: Qui cum uxore est, sollicitus est quomodo placeat uxori, et divisus est (I Cor. VII).

5. Nec potest inesse quis studio contemplationis, qui adhuc in delectatione defigitur carnis. Nemo, [Col. 0366B] inquit Apostolus, militans Deo, implicat se negotiis saecularibus, ut ei placeat cui se probavit (II Tim. II).



CAPUT XVI. De septem gentium interemptione.

[9Kb] 1. Cum introduxerit te Dominus Deus tuus in terram quam possessurus ingrederis, et deleverit gentes multas coram te, Hethaeum, 470 Gergezaeum, et Amorrhaeum, et Chananaeum, et Pherezaeum, et Hevaeum, et Jebusaeum, septem gentes multo majoris numeri quam tu es, et robustiores te, tradideritque eos Dominus tibi, percuties eos usque ad internecionem.

2. Septem istae gentes septem sunt principalia vitia quae per gratiam Dei unusquisque spiritualis miles exsuperans exterminare penitus admonetur. Quod vero majoris numeri esse dicuntur, haec ratio [Col. 0366C] est, quia plura sunt vitia quam virtutes. Sed ideo in catalogo quidem dinumerantur septem nationes, in expugnatione vero earum sine numeri ascriptione ponuntur; ita enim dicitur: Et deleverit gentes multas coram te.

[1Kb] 3. Numerosior est enim quam Israel carnalium passionum populus, qui de hoc septenario fomite vitiorum ac radice procedit. De gastrimargia namque nascuntur comessationes, ebrietates. De fornicatione turpiloquia, scurrilitas, ludicra, atque stultiloquia. De philargyria mendacium, fraudatio, furta, perjuria, turpis lucri appetitus, falsa testimonia, violentiae, inhumanitas atque rapacitas. De ira homicidia, clamor et indignatio. De tristitia rancor, pussillanimitas, amaritudo, desperatio.

[Col. 0366D] [1Kb] 4. De accidia otiositas, somnolentia, importunitas, inquietudo, pervagatio, instabilitas mentis et corporis, verbositas et curiositas. De cenodoxia contentiones, haereses, jactantia, ac praesumptio novitatum. De superbia contemptus, invidia, inobedientia, [Col. 0367A] blasphemia, murmuratio, detractio, aliaque complura similia, quae cum sint multo majoris numeri quam virtutes, devictis tamen illis septem principalibus vitiis, ex quorum natura ista procedunt, omnes protinus conquiescunt, ac perpetua pariter cum his internecione delentur.

[1Kb] 5. Quod autem hae pestes robustiores sint, manifesta naturae ipsius impugnatione sentimus. Fortius enim militat in membris nostris oblectatio carnalium passionum, quam studia virtutum, quae nonnisi summa contritione cordis et corporis acquiruntur. Quod vero 471 istarum perniciosarum gentium regiones salubriter possidere praecipimur, ita intelligitur.

[1Kb] 6. Habet enim unumquodque vitium in corde nostro [Col. 0367B] propriam stationem; sed si cum spiritualibus populis, id est, virtutibus contra se dimicantibus fuerint vitia superata, locum quem sibi in corde nostro concupiscentiae vel fornicationis spiritus retinebat, deinceps castitas obtinebit. Quem furor ceperat, patientia vindicabit.

[1Kb] 7. Quem tristitia, mortem operans, occupaverat, salutaris et plena gaudio laetitia possidebit. Quem accidia vastabat incipiet excolere fortitudo. Quem superbia conculcabat humilitas honestabit, et ita singulis vitiis expulsis, eorum loca, id est, affectus contrarios possidebunt filii Israel, id est, animae videntes Deum.



CAPUT XVII. Cur Abrahae loquens decem gentes, non septem, dinumeraverit Deus.
[Col. 0367C]

[1Kb] 1. Illud vero, quod cum ad Abraham de futuris Dominus loqueretur, non septem gentes legitur dinumerasse, sed decem, quarum terra semini ejus danda promittitur. Qui numerus, adjecta idololatria gentium, blasphemia Judaeorum, errore haereticorum, evidentissime adimpletur.

[1Kb] 2. Quibus ante notitiam Dei et gratiam baptismi vel impia gentium, vel blasphema Judaeorum multitudo subjecta est, donec in intellectuali Aegypto commorantur. Si autem abrenuntians quis, et egressus exinde per gratiam Dei ad eremum pervenerit spiritualem, de impugnatione trium gentium liberatus, contra septem tantum, quae per Moysem dinumerantur, bella suscipiet.



472 CAPUT XVIII. De muliere decora capta in bello.
[Col. 0367D]

1. Si, inquit, exieris ad bellum contra inimicos tuos, et videris mulierem decora specie, et concupieris [Col. 0368A] eam, rades omnes pilos capitis ejus, et ungulas ejus, et indues eam vestimentis lugubribus, et sedebit in domo, lugens patrem suum, et matrem suam, et domum paternam, et post triginta dies erit tibi uxor.

2. Dicant ergo Judaei quomodo apud eos ista serventur, quid causae, quid rationis est decalvare mulierem, et ungulas ejus abscindi? verbi causa, ponamus quod ita invenerit eam is qui dicitur invenisse, ut neque capillos, neque ungulas habeat, quid habuit, quod secundum legem demere videretur?

[1Kb] 3. Nos vero, quibus militia spiritualis est, et arma non carnalia, sed potentia Deo, si decoram mulierem, id est, animam, quae a Deo pulchra creata est, in gentili conversatione invenerimus, et sociare voluerimus eam corpori Christi, deposito [Col. 0368B] idololatriae cultu, induitur lugubribus poenitentiae indumentis, et deplorat patrem, et matrem, hoc est, omnem memoriam mundi, ejusque illecebras.

[1Kb] 4. Deinde verbi Dei novacula et doctrina omne peccatum infidelitatis ejus, quod mortuum est et inane, abraditur; hoc enim sunt capilli capitis et ungulae mulieris. Atque ita demum salutaris lavacri unda purificata conjungitur sanctis Dei, scilicet, cum jam nihil in capite mortuum, nihil in manibus ex illis quae per infidelitatem mortua dicuntur habuerit, ut neque sensibus, neque actibus immundum aliquid aut mortuum gerat.

5. Quod vero post triginta dies jubet eam duci uxorem, feminae quippe sanguinis purgationem post [Col. 0368C] mensem habere solent. Post purgationem ergo peccatorum, anima jam effecta munda et purgata ab immunditia sua sociatur viro Israelitae, corpori scilicet Christi.

473 6. Ternario namque ac denario numero fides opusque significatur. Per fidem ergo Trinitatis atque opus legis recte sociatur quaecunque anima viro Israelitae, corpori scilicet Christi, adhaerens illi sine macula, sinceritate fidei et actuum puritate. Alii putaverunt hanc mulierem captivam, decoram specie, rationabilem aliquam disciplinam significare, quae sapienter dicta invenitur apud gentiles.

[1Kb] 7. Haec ergo a nobis reperta, oportet primum de ea auferre et resecare omnem superstitionis ejus immunditiam, et sic eam in studio veritatis assumere. [Col. 0368D] Nihil enim mundum habent disciplinae gentilium, quia nulla apud infideles sapientia est cui immunditia aliqua vel superstitio non sit admixta.



CAPUT XIX. De securi manum fugienti.
[Col. 0369A]

[1Kb] 1. Illud autem quid significet quod Dominus per Moysen praecepit, dicens: Si quis abierit cum amico suo simpliciter in silvam ad ligna caedenda, et lignum securis fugerit manum, ferrumque lapsum de manubrio amicum ejus percusserit, et occiderit, hic ad unam supradictarum urbium fugiet, et vivet, ne forte proximus ejus, cujus effusus est sanguis, doloris stimulo persequatur, et apprehendat eum, et percutiat animam ejus? Ad silvam quippe cum amico imus, quoties ad intuenda delicta subditorum convertimur, et simpliciter ligna succidimus cum delinquentium vitia pia intentione resecamus.

2. Sed securis manum fugit, cum sese increpatio [Col. 0369B] plusquam necesse est in asperitatem pertrahit; ferrumque de manubrio prosilit, cum de correptione sermo durior excedit. Et amicum percutit, et occidit, qui auditorem suum prolata contumelia a spiritu dilectionis interficit.

[2Kb] 3. Correpti namque mens repente ad odium proruit, si 474 hanc immoderata correptio plusquam debuit addicit. Sed is qui incaute ligna percutit, et proximum exstinguit, ad tres necesse est urbes fugiat, ut una earum defensus vivat, quasi ad poenitentiae lamenta conversus, in unitate sacramenti sub spe, fide et charitate absconditur, reus perpetrati homicidii non tenetur. Quem exstincti proximus cum invenerit, non occidit, quia cum districtus judex venerit, qui se nobis per naturae consortium junxit, ab eo procul [Col. 0369C] dubio culpae reatum non expetit, quem sub ejus tuitionis venia spes, fides et charitas abscondit.



CAPUT XX. De pollutione somnii nocturni.

[1Kb] 1. Si fuerit inter vos homo qui nocturno pollutus somnio sit, egredietur extra castra, et non revertetur prius quam ad vesperam lavetur aqua. Et post solis occasum regredietur in castra. Nocturnum quippe somnium est tentatio occulta, per quam tenebrosa cogitatione turpe aliquid corde concipitur, quod tamen corporis opere non expletur.

[1Kb] 2. Sed somnio nocturno pollutus egredi extra castra praecipitur, quia videlicet dignum est ut qui immunda cogitatione polluitur indignum se cunctorum fidelium societatibus arbitretur. Culpae suae meritum ante oculos [Col. 0369D] ponat, et ex bonorum se aestimatione despiciat.

[Col. 0370A] 475 [1Kb] 3. Pollutum ergo extra castra exire, est turpi impugnatione laborantem sese ex continentium comparatione despicere. Qui ad vesperam aqua lavatur, cum defectum suum conspiciens, ad poenitentiae lamenta convertitur, ut fletibus diluat omne quod animum occulta inquinatione accusat.

[1Kb] 4. Sed post occasum solis ad castra redeat, quia, defervescente tentationis ardore, necesse est ut iterum fiduciam erga societatem bonorum sumat. Post aquae quippe lavationem, occumbente sole, ad castra revertitur, qui post lamenta poenitentiae frigescente flamma cogitationis illicitae ad fidelium merita praesumenda reparatur, ut jam se a caeteris longe e se non aestimet, qui mundum se per obitum intimi ardoris gaudet.



CAPUT XXI. De paxillo egredientis ad requisita.
[Col. 0370B]

[1Kb] 1. Jubetur praeterea Israelitico populo per Moysen ut cum egreditur ad requisita naturae, mittat paxillum in balteo, et, fossa humo, abscondat quae egesta fuerint. Naturae enim corruptibilis pondere gravata mens nostra, quaedam cogitationum superflua, quasi ventris gravamina, erumpit.

2. Sed portare sub balteo paxillum debemus, ut videlicet ad reprehendendos nosmetipsos semper accincti, acutum circa nos stimulum compunctione habeamus, qui incessanter mentis nostrae terram poenitentiae dolore confodiat, et hoc, quod a nobis fetidum erumpit, abscondat.



CAPUT XXII. De quadraginta flagellis.
[Col. 0370C]

1. Quod autem pro mensura peccati quadraginta flagellis delinquentes 476 argui jussit, jam praedictum est, quod per quadragenarium numerum figura significetur hujus temporis, in quo Ecclesia per quatuor mundi partes diffusa, sub Decalogo legis vivit. Quadragenario ergo numero delinquentes caedimur, si in hoc tempore poenitentiae verberibus flagellemur.

2. Debet ergo quisque peccator temporalibus flagellis atteri, quatenus in judicio purgatus valeat inveniri. Beatus enim homo qui corripitur a Deo. Nulla enim in aeternum animadversio affligere poterit quos hic poenitentiae disciplina percusserit. Si enim hic pro peccatis caedimur, illic sine peccato inveniemur.



IN JOSUE.
[Col. 0371]


477 CAPUT PRIMUM. De morte Moysi et principatu Jesu Nave.
[Col. 0371A]

1. Post mortem Moysi loquitur Dominus ad Josue, dicens: Moyses servus meus mortuus est, surge, et transi Jordanem, tu et omnis populus, in terram quam ego dabo filiis Israel.

[1Kb] 2. Defunctus est ergo Moyses, defuncta est lex, legalia praecepta jam cessant, et obtinet Jesus, id est Salvator Christus Filius Dei, principatum: introducit populum in terram de qua dicit Dominus: Beati mites, quoniam ipsi possidebunt terram (Matth. V).



CAPUT II. De duobus exploratoribus et Raab meretrice.

1. Iste Jesus filius Nun mittit duos exploratores ad Jericho urbem, qui suscipiuntur a meretrice Raab. [Col. 0371B] Jesus iste dux populi in semetipso Dominum Jesum Christum et vocabulo ostendit et facto. Jericho autem civitas mundus iste est, ad quem Dominus Jesus Christus ad perscrutandos mores hominum duo Testamenta direxit.

[1Kb] 2. Nam in eum, ut credentium fidem, aut rebellium pervicaciam plenius comprobaret, ante adventum judicii sui, quasi exploratores duos, 478 legem et Evangelium destinavit. Raab vero typum tenet Ecclesiae, quae de extraneis atque alienis gentibus congregata est, quae antea vivens in desideriis carnis, fornicabatur in idolis. De talibus ait Dominus quod praecedent vos in regno coelorum. (Matth. XXI).

3. Haec igitur Testamenta Domini sola suscepit, et eadem fideliter conservat, inimicis omnino non tradidit, [Col. 0371C] ipsa potius periclitari optans, dummodo illaesa ac salva servaret. Haec casurum mundum, sicut illam civitatem, firmiter credidit. Haec pro se ac suorum omnium salute pactum cum Testamentis Domini fecit. Haec in domo sua coccum, id est, sanguinis signum posuit. Extra hanc si quis inventus fuerit, ruinam saeculi atque incendium mundi nulla ratione vitabit.



CAPUT III. De transitu Arcae et divisione Jordanis.

[1Kb] 1. Transit deinde populus cum arca Testamenti trans Jordanem. Sed quid sibi vult quod Jordanem eadem arca transeunte, per sacerdotes et Levitas deducitur turba, sicque, stante aqua fluminis in cumulum, Dei populus iter incedit innoxium? Haec omnia [Col. 0371D] implentur in Ecclesiae populis mystica operatione.

2. Dum enim quis ad baptismi venerit fontem, et consistente sacerdotali et levitico ordine initiatus [Col. 0372A] fuerit mysticis sacramentis, tunc sacerdotum ministeriis per baptismum, quasi per Jordanis fluenta ingreditur, et terram coelestis repromissionis adipiscitur.

[1Kb] 3. Quod vero pars aquarum fluminis retro resilivit perseverans in dulcedine, pars vero in amarum maris gurgitem defluit, haec figura baptizatorum varietatem designat, quia omnes qui baptizantur, partim quidem ex ipsis acceptam gratiae coelestis dulcedinem custodiunt, partim vero in peccatorum amaritudinem convertuntur.

4. Quod vero sacerdotalis ordo et leviticus iter ostendit populo Dei, magisterium sacerdotale monstratur. Ipsi enim et docent populum exire de Aegypto, id est, de erroribus mundi, et 479 transire per eremum vastam, id est, per saeculi tentationes. Quod [Col. 0372B] vero sacerdotalis et Leviticus ordo assistit arcae Testamenti, in qua lex portatur, sine dubio, ut ipsi illuminent populum.



CAPUT IV. De duabus semis tribubus praecedentibus.

[1Kb] 1. Duae semis tribus, quae trans Jordanem a Moyse acceperant terram, relictis mulieribus et infantibus, cum fratribus transeuntes, praebebant illis pugnandi auxilium, usquequo et ipsi consequerentur haereditatem. Isti, qui per Moysen accipiunt haereditatem trans Jordanem, et cum fratribus suis armati et praecincti incedunt, illi hoc loco intelliguntur, qui primum per Moysen haereditate legis potiti sunt, unde et primogeniti omnes esse memorantur.

2. Ruben quippe primogenitus Jacob est ex Lia, [Col. 0372C] Gad primogenitus ejusdem de Zelpha, Manasses primogenitus est Joseph, de Aegyptia filia sacerdotis Putipharis. In his ergo primogenitis figuraliter illi ex priori populo designantur, qui per legem placuerunt Deo, quique non requiescunt, sed expediti ad auxilium fratrum suorum consurgunt. Laborantibus enim nobis in agone hujus vitae atque habentibus certamen adversus contrarias potestates, veniunt in auxilium nobis illi qui ante adventum Christi per legem justificati sunt.

3. Videmus enim Isaiam, Jeremiam, accinctos expeditosque ad auxilium nostrum, de voluminum suorum jaculis cordis nostri acerrimos hostes vulnerantes. Accingitur et Daniel ad auxilium nostrum, cum [Col. 0372D] nos de regno Christi et de Antichristi futura fraude instruit atque praemonet.

[1Kb] 4. Adest et Ezechiel, sacramenta nobis coelestia in quadriformibus rotarum circulis signans. Ducit et [Col. 0373A] Osee bissenas agminis turmas, et praecedunt nos succinctis lumbis in veritate, quam praedicant ad auxilium nostrum. Isti ergo viri fortes pugnant nobiscum, quousque coelestis repromissionis patriam consequamur.



480 CAPUT V. De duodecim lapidibus.

1. Transeuntes itaque filii Israel Jordanem, sustulerunt de medio fluminis duodecim lapides, quos pro testimonio posuerunt in loco secundae circumcisionis, ad significandum nobis ut, dum de lavacro consurgimus, apostolicae vitae exempla firmissima nobiscum gestare debeamus, quorum semper testimonium ad imitamenta virtutum contueamur.



CAPUT VI. De circumcisione secunda
[Col. 0373B]

[1Kb] 1. Post Jordanis autem transitum venit Jesus in Galgala, ibique jubetur facere sibi cultros lapideos, et circumcidere secundo filios Israel. Percunctemur de Judaeis, quomodo potest secundo quis circumcidi circumcisione carnali? Semel enim circumcisus ultra non habet quod secundo possit auferri.

2. A nobis autem, quibus lex Christi spiritualis est, convenienter ista solvuntur. Dicimus enim circumcisionem primam fuisse per legem in Aegypto. Sed si a lege transeat quis per baptisma Jordanis ad Evangelium, tunc accipit secundam circumcisionem spiritualem per petram, qui est Christus. Sicque tali circumcisione purgatus caret Aegypti opprobrio, id est, illecebra corporalium vitiorum.

[Col. 0373C] 3. Nomen autem loci Galgala, quod interpretatur revelatio, ostendit, dum in praeputio infidelitatis ambulaverit quisque per hujus vitae desertum, oculos ei esse caecatos. Videamus et consequentia. Post Evangelii enim circumcisionem statim in loco revelationis pascha celebratur, immolaturque Agnus ille pro mundi salute 481 occisus, ac deficiente manna typicae legis, primum comedit populus panem corporis Christi, quem incorrupta repromissionis terra, id est, mater Domini virgo Maria protulit, cujus granum in terra cadens fructum plurimum attulit. Et vide ordinem.

4. Postquam enim sub Jesu Christo duce positi per lavacri fluenta transimus, ac per fidem spirituali circumcisione signamur, tunc his gradibus pervenientes, celebramus pascha, id est, immolatum [Col. 0373D] Christum pro mundi salute credimus, ac deinde credentes, statim illo pane dominici corporis pascimur.

5. Occurrit deinde nobis princeps militiae virtutum coelestium Christus, tenens gladium Evangelii ad resecandam carnis nostrae pollutionem. Percunctatio [Col. 0374A] autem Josue dicentis ad angelum: Noster es, an adversariorum? discretionem sanctorum insinuat, qui inter bonum et malum per discretionem dijudicant, ne eos adversarius per speciem boni fallat, unde et Jeremiae dicitur: Si separaveris pretiosum a vili, quasi os meum eris (Jerem. XV, 19).



CAPUT VII. De exciaio Jericho et Raab salvatione.

[1Kb] 1. Circumdatur post haec Jericho, expugnaturque, adversus quam gladius non educitur, aries non dirigitur, nec tela vibrantur. Tubae solummodo sacerdotales septem diebus continuis adhibentur, sicque circumacta arca, muri Jericho subruuntur. Jericho autem per interpretationem luna dicitur.

2. Luna vero mundi hujus speciem tenet, quia [Col. 0374B] sicut luna menstruis completionibus deficit, ita hic mundus ad completionem temporum currens, quotidianis defectibus cadit; in arca vero Ecclesia figuratur, in tubis autem aereis praedicatores fortes accipiuntur.

[1Kb] 3. Hanc ergo urbem Jericho diebus septem ferentes arcam Israelitae aeneis tubis clangentibus circumeunt, et muri ejus per arcae praesentiam atque ad aerearum tubarum sonitum cadunt, quia in hoc tempore, quod septem dierum vicissitudine volvitur, 482 dum fertur arca, id est, dum orbem terrarum circumiens movetur Ecclesia ad praedicantium voces, quasi ad tubarum sonitum muri Jericho, id est, elatio mundi, ac superba infidelitatis obstacula corruunt, donec in fine temporum mors novissima inimica [Col. 0374C] destruatur, et ex impiorum perditione unica domus Raab, tanquam unica Ecclesia, liberetur, munda a turpitudine fornicationis per fenestram confessionis, in sanguine remissionis; ista enim meretrix in Jericho, tanquam in hoc saeculo, moratur.

4. Quae, ut salvari possit, per fenestram domus suae, tanquam per os corporis sui, coccum mittit, quod est sanguinis Christi signum pro remissione peccatorum confiteri ad saltuem. Qui inventi sunt in domo illius, salvi facti sunt ab interitu urbis, et quicunque intra Ecclesiam reperiuntur, ipsi tantum salvantur. Extra hanc autem domum, id est, extra Ecclesiam, nemo salvatur.



CAPUT VIII. De furto Achan.

[Col. 0374D] [1Kb] 1. Furatur interea de anathemate urbis Jericho Achan pallium, et linguam auream, pro quo, irascente Deo, perierunt quidam manu hostili ex populo. Jericho itaque, ut dictum est, mundi gerit figuram. De anathemate ergo ejus fraudans in tabernaculo suo [Col. 0375A] abscondit, qui saeculares mores in secretis Ecclesiae inserit; qui, sub cultu Dei manens, solemnitates saeculi vel spectacula diligit; qui sortilegos, haruspices et augures inquirit, vel qui caeteros ritus persuadet; qui prius in Jericho, id est, in hoc saeculo habebantur; ipse ergo, quia post fidei indumentum conversationis saecularis cultum inducit, quasi pallium de anathemate tollit.

[1Kb] 2. Sed et ille de anathemate Jericho fraudat, qui in Ecclesia haereticorum infert dogmata, vel superstitiosa saecularium litterarum studia. 483 Haec est enim lingua aurea luculento sermone aptata. Hanc furati sunt Arius, Marcion et Basilides.

[1Kb] 3. Furati sunt enim isti regulas aureas de Jericho, qui philosophorum sectam conati sunt in Ecclesiam [Col. 0375B] introducere et maculare omnem Ecclesiam Domini, ita ut disperderentur multi per eos; ideoque abjecti sunt per anathema, et quasi acervo lapidum, ita multitudine peccatorum suorum oppressi atque exstincti sunt. Quorum errore perempto, rex Hai, hoc est, diabolus, qui per illorum impietatem fidelium quosdam evicerat, rursum superatus evincitur, atque a populo Dei suspensus, ligni crucis virtute necatur.



CAPUT IX. De constructione altaris.

[1Kb] 1. Superatis ergo hostibus, aedificavit Jesus altare Deo excelso ex lapidibus integris, in quibus non erat injectum ferrum, sicut praeceperat Moyses; et immolavit sacrificium, et scripsit in lapidibus Deuteronomium legis Moysi. Videamus itaque qui sunt [Col. 0375C] isti lapides ex quibus aedificatur altare. Omnes igitur qui in Jesum Christum credunt, lapides vivi dicuntur, de quibus dicit Apostolus: Vos estis lapides vivi, aedificati in domos spirituales (I Petr. II, 5).

2. His non est injectum ferrum, quia incorrupti et immaculati carne et spiritu sunt, et jacula maligni ignita non receperunt. Hi unum altare faciunt in unitate fidei concordiaque charitatis. In his quoque Deuteronomium, id est, secundam Evangelii legem Jesus Dominus noster scribit.

[1Kb] 3. Audiamus itaque eum dicentem: Dictum est antiquis (Exod. XX): Non occides, ego autem dico vobis quia omnis qui irascitur fratri suo homicida est; et iterum: Non moechaberis: Ego autem dico vobis: Si quis viderit mulierem ad concupiscendum eam, jam [Col. 0375D] moechatus est eam 484 in corde suo (Matth. V). Hanc igitur Jesus notat legem in cordibus credentium, hanc scribit in eorum mentibus qui altaris constructione digni sunt.



CAPUT X. De benedictionibus et maledictionibus
[Col. 0376A]

[1Kb] 1. Post haec omnis populus, et majores natu, duces ac judices praecedebant hinc et inde arcam, steteruntque, sicut praeceperat Moyses in Deuteronomio, sex tribus in monte Garizim, ut benedicerent populum, et ipsae tribus quae nobiliores sunt, id est, Simeon, Levi, Juda, Issachar, Joseph et Benjamin.

2. Aliae vero sex ignobiliores steterunt e regione in monte Hebal, ut maledicerent, inter quos et Ruben, qui maculaverat torum parentis, et Zabulon, ultimus filius Liae, et ancillarum filii. Et haec quidem veteris historiae referunt gesta. Sed inspiciendum est quid in enarratione mysticae intelligentiae referatur.

3. Qui sunt ergo isti qui incedunt juxta montem [Col. 0376B] Garizim? et qui sunt qui incedunt juxta montem Hebal? Illi namque qui in hoc loco juxta montem Garizim incedunt, electi ad benedictionem, eos figuraliter indicant qui non metu poenae, sed coelestis promissionis amore succensi, veniunt ad salutem, illi vero dimidii, qui juxta montem Hebal incedunt, in quo maledictiones prolatae sunt, illos indicant qui non amore benedictionum, vel promissionum, sed futurorum suppliciorum timore complent quae in lege scripta sunt, ut perveniant ad salutem.

[1Kb] 4. Omnes autem circa arcam incedunt, quia de Ecclesiae sinu non recedunt, sed nobiliores esse illos dicimus, qui desiderio boni ipsius, aeternae benedictionis amore, quod bonum est agunt, quam qui mali metu bonum sectantur. Solus ergo Jesus potest ex omnibus [Col. 0376C] populis hujusmodi mentes animosque condiscere.

485 5. Et alios quidem statuerunt in monte Garizim ad benedicendum; alios vero statuerunt in monte Hebal ad maledicendum, non ut maledictiones accipiant, sed ut intuentes perscriptas maledictiones, et poenas peccatoribus constitutas, incurrere caveant, ac semetipsos timoris supplicio corrigant.



CAPUT XI. De Gabaonitis.

[1Kb] 1. Interea Gabaonitae, perditionis metu perterriti, cum fraude et calliditate venerunt ad Jesum, pannis calceamentisque veteribus induti, deprecantes ut salvarentur, statimque a Jesu salutem accipiunt. Quorum tamen dolum ut cognovit, ligni caesores, vel aquae gestatores, eos constituit; in quorum figura [Col. 0376D] illi ostenduntur qui, de mundo ad Ecclesiam venientes, habent fidem in Deo, et inclinant caput suum sacerdotibus, sanctis quoque ministrant Ecclesiae, vel ad ministerium prompti sunt; in moribus [Col. 0377A] vero suis et conversatione pristina detinentur, induentes veterem hominem cum actibus suis, involuti vetustis vitiis, sicut et isti pannis et calceamentis veteribus obtecti.

[1Kb] 2. Et praeter hoc, quod in Deum credunt, et erga servos Dei vel Ecclesiae cultus videntur esse devoti, nihil habent emendationis vel innovationis in moribus. Tales igitur tantummodo quasi quoddam salutis signum intra Ecclesiam temporaliter praeferunt; inter Israelitas autem, id est, inter sanctos Dei regnum aeternum vel libertatem minime consequuntur.



CAPUT XII. De praelio in Gabaon.

[1Kb] 1. Quod autem in Gabaon, pugnante Jesu Nave, stetisse perhibetur sol et luna, donec Israelis inimici delerentur, dicente 486 Scriptura: Stetit sol super [Col. 0377B] Gabaon, et luna super vallem Ajalon; et adjecit Scriptura, et dicit: Quia nunquam sic audivit Deus hominem.

2. Jesus igitur noster solem stare fecit, non tunc solum, sed multo magis modo in adventu suo, dum nos bellum gerimus adversus vitiorum gentes, et colluctamur adversus principes et potestates, et rectores harum tenebrarum, adversus spiritualia nequitiae in coelestibus. Sol nobis justitiae indesinenter assistit, nec deserit unquam nos, nec festinat occumbere, quia ipse dixit: Ecce ego vobiscum sum omnibus diebus usque ad consummationem saeculi.

3. Quinque autem reges quinque sensus corporeos indicant, qui Gabaonitas, id est, carnales homines expugnant. Hi ad speluncam confugiunt, cum se terrenis in corpore positi actibus mergunt. Qui tamen, [Col. 0377C] pugnante Jesu, id est, praedicatione evangelica superantur, at, ingrediente verbo Dei in nobis, id est, intra speluncam corporis nostri, omnes pariter interficiuntur.



CAPUT XIII. De exstinctis gentibus et terrae divisione.

1. Exstinctis deinde, vel ejectis gentibus, Josue sorte dividit populis terram repromissionis. Ejecit ergo et Christus a facie fidelium suorum quodammodo gentes, gentilium errorum malignos spiritus, et sorte divisit terram in nobis: omnia operans unus atque idem Spiritus, ac dividens dona propria unicuique, prout vult.



CAPUT XIV. De divisione terrae.

[Col. 0377D] [1Kb] 1. Refertur autem in his divinis eloquiis prima et secunda haereditatis facta divisio (Num. XXXIV). Prima quidem per Moysen; secunda vero, quae fortior est, per Jesum. Sed Moyses trans Jordanem duabus tantum et semis tribubus, Ruben, scilicet, et Gad, et dimidiae tribui Manasse, possessionem decrevit; caeteri vero omnes per Jesum suscipiunt.

[Col. 0378A] 487 [1Kb] 2. Per quod indicatur quod plures per fidem Jesu Christi promissa coelestia essent percepturi quam qui per legem adepti sunt. Nam illae duae semis tribus procul dubio priorem populum adumbrabant; sed ideo duae semis dicuntur, quia hi qui in lege agebant contigerunt agnitionem Trinitatis, sed perfectam ejus scientiam non habuerunt, sicut et Ecclesiasticus liber loquitur, dicens: Qui non perfecit primo scire sapientiam, et infirmior non investigavit illam (Eccli. XXIV).

3. Hic autem novem semis tribus quae per Jesum repromissionem terrae sanctae suscipiunt, ut praedictum est, figuram novi populi tenuerunt, qui a Jesu Domino nostro per fidem et gratiam aeternae repromissionis haereditatem post lavacrum, quasi post [Col. 0378B] Jordanis transitum, suscepit. Sed proinde et ipsae novem semis tribus dicuntur, quae sub Jesu haereditate potiuntur, et non integrae decem, qui numerus consummatus dicitur et perfectus, quia nec in ipso adventu Domini, vel incarnatione ejus, cuncta nobis per semetipsum perfecte annuntiata sunt.

[1Kb] 4. Unde et ipse dixit discipulis: Multa adhuc habeo quae vobis loquar, sed non potestis illa audire modo, Veniet autem Spiritus veritatis, qui a Patre procedit, ille de meo accipiet, et annuntiabit vobis omnia (Joan. XVI). Perfectio itaque ac summa cunctorum bonorum in Spiritu sancto consistit, alioquin nihil in eo perfectum putabitur cui Spiritus sanctus deest.



CAPUT XV. Quod Levitae non acceperint haereditatem.

[Col. 0378C] [1Kb] 1. Cur vero Levitae non acceperunt haereditatem terrae? Utique quia Dominus noster Jesus Christus ipse est haereditas eorum, sicut scriptum est: Ego haereditas eorum, et possessio non dabitur eis in Israel. Ego enim sum possessio eorum. Clericorum enim haereditas 488 et possessio ob hoc se dici voluit Deus, quia ministri altaris ipsius effecti sunt, et sors, propter quod et clerus sors interpretatur.

2. Ergo Domini haereditatem merito possidet, qui, ut absque impedimento deservire Deo valeat, pauper spiritu esse contendit, ut congrue illud Psalmistae dicere possit: Dominus pars haereditatis meae et calicis mei (Psalm. XV.)



CAPUT XVI. Quod habitacula Levitarum per omnes tribus decernuntur.
[Col. 0378D]

[1Kb] 1. Quod vero habitacula Levitis a Jesu per omnes tribus decernuntur, significatur ut hi qui in Ecclesia Dei, scientiae operam dantes, doctrinae gratiam administrant, rursum ab omnibus quibus dispensant divina terrena subsidia, quae non habent, recipiant, ut impleatur illud quod Apostolus praecepit, dicens: [Col. 0379A] Si nos vobis spiritualia seminavimus, magnum est ut carnalia vestra metamus (I Cor. 9)? Et merito isti in cunctis tribubus divisi dicuntur, quia dispensatione cunctorum vivunt.



CAPUT XVII. Quod quadraginta duas urbes accipiunt Levitae.

[1Kb] 1. Quod autem quadraginta duas urbes accipiunt, indubitanter ipsa praedicatio sanctorum signatur; ipsi enim possident doctrinam, quae legis Decalogo constat, et quadrifido Evangelii numero, quasi quaterdenas urbes habentes. Quibus etiam duae adjiciuntur, quia nimirum cuncta quae praedicant, morali ac mystico sensu annuntiant.



489 CAPUT XVIII. De Chananaeo populo non exstincto.

[Col. 0379B] [1Kb] 1. Illud autem, quod cum Israelitico populo percepta repromissionis terra partiretur, Ephraim tamen tribui Chananaeus gentilis populus non occisus, sed factus tributarius dicitur, sicut scriptum est in libro Judicum: Habitavit Chananaeus in medio Ephraim tributarius (Judic. I). Quid enim tributarius, quid [Col. 0380A] Chananaeus, gentilis videlicet populus, nisi vitium signat? Saepe enim in magnis virtutibus terram repromissionis ingredimur, quia spe intima de aeternitate roboramur. Sed dum post interempta vitia sublimia, quaedam tamen parva retinemus, quasi Chananaeum in terra nostra vivere concedimus.

[1Kb] 2. Qui tamen tributarius efficitur, quia hoc ipsum vitium quod subjugare non possumus, ad usum nostrae utilitatis humiliter retorquemus, ut eo de se mens et in summis vilia sentiat, quod suis viribus etiam parva quae appetit non expugnat. Unde bene rursum scriptum est: Hae sunt gentes quas Dominus dereliquit, ut erudiret in eis Israelem (Judic. III, 1).

3. Ad hoc namque quaedam minima vitia nostra retinentur, ut se nostra intentio sollicitam in certamine [Col. 0380B] semper exerceat, et eo de victoria non superbiat, quo vivere in se hostes conspicit a quibus adhuc vinci formidat. Israel ergo reservatis gentilibus eruditur, quando in quibusdam minimis vitiis elatio virtutis nostrae comprimitur, et in parvis sibi resistentibus discit quod ex se majora non subigit



IN LIBRUM JUDICUM.
[Col. 0379]


490 CAPUT PRIMUM. De servitute populi et liberatione.
[Col. 0379C]

[1Kb] 1. Historia Judicum non parva mysteriorum indicat sacramenta. Primum, quod post Josue succedunt Judices, sicut et post Christum succedunt apostoli, et Ecclesiarum rectores ad gubernandos et regendos fideles, quos ipse ad spem aeternae repromissionis perducit. Per omnia autem in hoc volumine delicta Judaici populi, et servitutes, clamor quoque eorum, et miserationes Dei describuntur.

[1Kb] 2. Nam multis annis pro suis offensis multis regibus servierunt, et iterum conversi liberati sunt. Sed quid est, quod saepe peccantes in manu hostili traduntur, nisi quod nostra peccata, quando delinquimus, vires hostibus praebent, et quando nos facimus malum in [Col. 0379D] conspectu Domini, tunc confortantur adversarii nostri, id est, daemones, spiritualium nequitiarum virtutes?

3. Sed iterum, quando convertimur, suscitat Dominus salvatores et judices, hoc est principes et doctores, quos ad subsidium Deus mittit eorum qui ad se toto corde clamaverunt, sicut misit Othoniel, qui expugnavit Chusan Rasathaim regem Mesopotamiae; sicut misit Aod, qui occidit Eglon regem [Col. 0380C] Moab; sicut misit Jahel et Debboram, qui interfecerunt Sisaram; quorum historia pro suis mysteriis breviter memoranda est.



491 CAPUT II. De Debbora et Jahel.

[1Kb] 1. Debbora enim prophetis, uxor Lapidoth, judicabat populum in illo tempore, et sedebat sub palma inter Rama et Bethel in monte Ephraim, ascendebantque ad eam filii Israel in omne judicium. Debbora, quae interpretatur apis, sive loquela, in prophetia et forma accipienda est de qua scribitur: Quam dulcia faucibus meis eloquia tua (Psalm. CXVIII)! Consideremus ubi locus prophetiae esse describitur.

2. Sub palma, inquit, sub palma sedem habet prophetia, quia quos suis institutionibus erudit, ad [Col. 0380D] palmam supernae vocationis adducit. Inter medium autem Rama et inter medium Bethel sedere prophetia dicitur, quia Rama interpretatur excelsa, Bethel autem domus Dei, utique quia nos in domo Dei positos, non quae in terra sunt quaerere docet, sed quae in coelis sunt.

3. Haec misit et vocavit ad se Barac: Barac interpretatur coruscatio. Coruscatio est quae habet quidem lucem, sed non permanentem; ad modicum enim [Col. 0381A] temporis resplendet et desinit. Hic ergo Barac formam gerit prioris populi, qui primo omnium per prophetiam vocatus, et invitatus ad audienda eloquia Dei, refulsit quidem in legis splendore, et brevi tempore coruscavit, sed non diu permansit.

[1Kb] 4. Cum ergo dixisset Debbora ad Barac, id est, prophetia ad priorem populum: Tibi praecepit Dominus, et tu ascendes in montem Thabor, et accipe decem millia virorum, respondit Barac ex persona prioris populi ad prophetissam: Non ascendam, nisi et tu ascenderis mecum. Dicit ad eum Debbora: Ibo tecum, sed non erit primatus tuus in via qua incedis, sed in manu mulieris tradet Dominus Sisaram, evidenter ostendens, quia non est apud illum populum primatus, nec permanet apud eum victoriae palma, sed [Col. 0381B] apud Jahel mulierem, id est, Ecclesiam; nam Jahel ista alienigena, in cujus manu victoria facta est, figuram tenet Ecclesiae ex gentibus congregatae.

492 5. Jahel enim interpretatur ascensio, quia per Ecclesiam ascenditur ad coelum. Ista palo Sisaram hostem interficit, id est, ligni crucis virtute diabolum interimit, quod Barac, id est, prior populus per legis praecepta facere non potuit; sola enim ista per lignum, in quo spiritualibus sacramentis credentium salus est, fidei hostem affigit; quem deinde mortuum pellibus obtegit, id est, inclusum in carnalium cordibus derelinquit. Non enim latent mortifera ipsius, nisi in corruptibilitate vitae viventibus, et peccata mortalia perpetrantibus, qui, dum, prave viventes, segregantur a corpore Christi, efficiuntur membra diaboli.



CAPUT III. De Gedeon et ejus sacrificio.
[Col. 0381C]

[1Kb] 1. Traditur deinde populus Israel in manu Madian, pro cujus liberatione loquitur angelus Domini ad Gedeon; cujus gesta quid mystice significent demonstrandum est. Gedeon namque, cum sub quercu tritici messem virga caederet, et paleis frumenta excuteret, angelum vidit, accipiens ab eo oraculum, ut a potestate hostium populum Dei in libertatem deduceret. Iste Gedeon figuram gestabat Christi, qui sub umbra sanctae crucis praedestinato incarnationis futurae mysterio constitutus, rectitudine judicii, quasi per virgam, electionem sanctorum a vitiorum paleis sequestrabat.

2. Hic ergo Gedeon, cum audisset ab angelo quod, [Col. 0381D] deficientibus populorum millibus, in uno viro Dominus plebem suam ab hostibus liberaret, protinus haedum coxit, cujus carnes secundum praeceptum angeli simul cum azymis super petram posuit, et jus carnium desuper effudit. Quae dum angelus virgae cacumine tetigit, statim de petra ignis erupit, atque [Col. 0382A] ita sacrificium quod offerebatur absumptum est.

3. Quo indicio declaratum videtur quod petra illa typum habuerit corporis Christi, Paulo attestante: Petra autem erat Christus (I Cor. X). Jam tunc igitur in mysterio declaratum est quia Dominus Jesus in carne sua totius mundi peccata crucifixus aboleret, nec solum delicta factorum, sed etiam cupiditates purgaret animorum. Caro enim 493 haedi ad culpam facti refertur, jus ad illecebras cupiditatum, sicut scriptum est: Quia concupivit populus cupiditatem pessimam, et dixerunt: Quis nos cibabit carne? Quod igitur extendit angelus virgam, et tetigit petram, de qua ignis exivit, ostendit quod caro Domini, spiritu repleta divino, peccata omnia conditionis humanae exureret.

[Col. 0382B] [1Kb] 4. Unde et Dominus ait: Ignem veni mittere in terram (Luc. XII). Advertit igitur vir doctus et praesagus futurorum superna mysteria. Et ideo secundum oracula occidit vitulum a patre suo idolis deputatum, et ipse septennem alium vitulum immolavit Deo. Quo facto manifestissime revelavit post adventum Domini omnia gentilitatis abolenda esse sacrificia, solumque sacrificium Deo dominicae passionis pro redemptionis nostrae religione a populis deferendum. Etenim vitulus ille erat in typo Christi, in quo septiformis spiritualium plenitudo virtutum, sicut Isaias dicit, inhabitat.



CAPUT IV. De vellere et area.

[1Kb] 1. Praevidit ergo mysterium victoriae Gedeon, et [Col. 0382C] tamen licet fortis et fidus pleniora adhuc de Domino futurae victoriae documenta quaerebat, ut una nocte lanae vellus in area poneretur, et esset super illud tantummodo ros, et super omnem terram siccitas. Et rursus similiter poneretur vellus, et super totam terram ros plueret, et siccitas esset in vellere.

[1Kb] 2. Quaeret fortasse aliquis utrum quasi incredulus esse videatur, qui frequentibus jam fuerat indiciis informatus. Absit. Non enim ille ambiguus erat, sed nimirum futura mysteria praevidebat. Quae etiam providus diligentissime explorabat, ut amplius crederet et mysterium, dum intellexisset oraculum.

[1Kb] 3. Quid ergo vellus complutum, et area sicca, et postea compluta 494 area sicco vellere significat, nisi quod primo una gens Hebraeorum habebat gratiae [Col. 0382D] mysterium, totus orbis vacuus erat, nunc autem in manifestatione Christi totus habet hoc orbis, illa vacua est? Area enim illa totum orbem terrarum significat.

[1Kb] 4. Denique quando totus orbis infructuoso cultu gentilis superstitionis arebat, tunc erat ros ille coelestis [Col. 0383A] visitationis in vellere, id est, in Judaea. Postea vero quam oves, quae perierunt domus Israel, quae sub figura velleris demonstrabantur, fontem aquae vivae negaverunt, ros fidei exaruit in pectoribus Judaeorum, gratiamque suam imber ille divinus in corda gentium derivavit; inde est, quod nunc fidei rore totus orbis humescit, Judaei vero prophetis et omnibus charismatibus caruerunt.

[1Kb] 5. Nec mirum si perfidiae subeunt siccitatem, quos Dominus prophetici imbris ubertate privavit, dicens: Mandabo nubibus desuper, ne pluant super eam imbrem (Isai. V). Idcirco autem illam gentem velleris nomine significavit, vel quia spolianda esset doctrinae auctoritate, sicut ovis vellere, vel quia inobauditam eamdem pluviam detinebat, quam nolebat praeputio [Col. 0383B] praedicari, id est, incircumcisis gentibus revelari.



CAPUT V. De praelio Gedeon cum trecentis.

[1Kb] 1. Post hanc diligentissimam mysterii explanationem, cum jam contra Madianitas Gedeon dimicare contenderet, et exercitus multitudinem ad bella produceret, divina illa admonitione praeceptum est ut ad fluvium veniens, omnes quos flexis genibus aquas haurire conspiceret a bellorum conflictu removeret. Actumque est, 495 ut trecenti viri tantummodo, qui stantes aquas manibus hauserant, remanerent.

[1Kb] 2. Cum his Gedeon ad praelium pergit, eosque non armis, sed tubis, lampadibus et lagenis armavit. Nam, sicut illic scriptum est, accensas lampades [Col. 0383C] miserunt intra lagunculas, et tubas in dextera, lagenas autem in sinistra tenuerunt, et ad hostes suos cominus venientes cecinerunt tubis, confregerunt lagunculas, lampades apparuerunt, et hinc tubarum sonitu, illinc lampadarum coruscatione territi hostes in fugam versi sunt.

[1Kb] 3. Quid hoc est, quod tale bellum per prophetam ad medium adducitur (Isai. IX)? An indicare nobis propheta studuit quod adventum Redemptoris nostri contra diabolum illa sub Gedeone duce pugnae victoria designavit? Talia illic nimirum acta sunt, quae quanto magis usum pugnandi transeunt, tanto amplius a prophetandi mysterio non recedunt.

4. Quis enim unquam cum lagenis et lampadibus ad praelium venit? Quis contra arma veniens, arma [Col. 0383D] deseruit? Ridicula nobis haec profecto fuerant, si [Col. 0384A] terribilia hostibus non fuissent. Sed victoria ista attestante, didicimus ne parva haec quae acta sunt perpendamus. Gedeon itaque ad praelium veniens Redemptoris nostri signat adventum, de quo scriptum est: Tollite portas, principes, vestras, et elevamini portae aeternales, et introibit rex gloriae. Quis est iste rex gloriae? Dominus fortis et potens, Dominus potens in praelio (Psalm. XXIII).

5. Hunc Redemptorem nostrum non solum opere, sed etiam nomine prophetavit. Gedeon namque interpretatur circuiens in utero. Dominus enim noster per majestatis potentiam omnia circumplectitur, et tamen per dispensationis gratiam intra uterum Virginis venit. 496 Quid est ergo circuiens in utero, nisi quia omnipotens Deus Christus intra uterum fuit [Col. 0384B] per infirmitatis substantiam, et extra mundum per potentiam majestatis? Madian vero interpretatur de judicio.

[1Kb] 6. Ut enim hostes ejus repellendi destruendique essent, non de vitio repellentis, sed de judicio juste judicantis fuit. Et idcirco de judicio vocantur qui alieni a gratia Redemptoris justae damnationis meritum etiam in vocabulum nominis trahunt. Contra hos Gedeon cum trecentis pergit ad praelium.

7. Solet in centenario numero plenitudo perfectionis intelligi. Quid ergo per ter ductum centenarium numerum designatur, nisi perfecta cognitio Trinitatis? Cum his quippe Dominus noster adversarios fidei destruit, cum his ad praedicationis bella descendit, qui possunt divina cognoscere, qui sciunt de [Col. 0384C] Trinitate, quae Deus est, perfecte sentire.

[1Kb] 8. Notandum vero est quia iste trecentorum numerus in T littera continetur, quae crucis speciem tenet. Cui si super transversam lineam id, quod in cruce eminet, adderetur, non jam crucis species, sed ipsa crux esset. Quia ergo iste trecentorum numerus in tau T littera continetur, et per tau litteram, sicut diximus, species crucis ostenditur, non immerito in his trecentis Gedeonem sequentibus illi designati sunt quibus dictum est: Si quis vult post me venire, abneget semetipsum, et tollat crucem suam, et sequatur me (Matth. XVI; Marc. VIII).

9. Qui sequentes Dominum tanto verius crucem tollunt, quanto acrius sese edomant, et erga proximos suos charitatis compassione cruciantur. Unde per [Col. 0384D] Ezechielem prophetam dicitur: Signa tau super [Col. 0385A] frontes virorum gementium et dolentium (Ezech. IX). Vel certe in his trecentis qui in tau littera continentur hoc exprimitur, quod ferrum hostium crucis ligno superetur. Ducti itaque sunt ad fluvium, ut aquas biberent, et qui aquas flexis genibus hauserunt, a bellica intentione remoti sunt.

[1Kb] 10. Aquis namque doctrina sapientiae, stante autem genu, recta operatio 497 designatur. Qui ergo, dum aquas bibunt, genuflexisse perhibentur, ab illorum certamine prohibiti recesserunt. Hi sunt qui doctrinam cum operibus rectis non hauriunt. Qui vero doctrinae fluenta ita hauriunt, ut nequaquam in pravis operibus carnaliter inflectantur, hi Christo duce contra hostes fidei ad praelium pergunt.

11. Vadunt ergo cum tubis, cum lampadibus, [Col. 0385B] cum lagenis; atque iste fuit, ut diximus, ordo praeliandi. Cecinerunt tubis, intra lagenas autem sunt missae lampades; confractis vero lagenis, lampades ostensae sunt; quarum coruscante luce hostes territi, in fugam vertuntur. Designatur itaque in tubis clamor, in lampadibus claritas miraculorum, in lagenis fragilitas corporum.

[1Kb] 12. Tales quippe secum dux noster ad praedicationis praelium duxit, qui, despecta salute corporum, hostes suos moriendo prosternunt, eorumque gladios non armis, sed patientia superant. Armati enim venerunt sub duce suo ad praelium martyres nostri, sed tubis, sed lagenis, sed lampadibus. Qui sonuerunt tubis, dum praedicant; confregerunt lagenas, [Col. 0385C] dum solvenda in passione sua corpora hostium gladiis opponunt.

13. Resplenduerunt lampadibus, dum post solutionem corporum miraculis coruscarunt. Moxque hostes in fugam versi sunt, quia dum mortuorum martyrum corpora miraculis coruscare conspiciunt, luce veritatis fracti, quod impugnaverunt, crediderunt. Cecinerunt ergo tubis, ut lagenae frangerentur. Lagenae fractae sunt, ut lampades apparerent. Apparuerunt lampades, ut hostes in fugam verterentur.

14. Id est, praedicaverunt martyres, donec eorum corpora in morte solverentur; corpora eorum in morte soluta sunt, ut miraculis coruscarent. Coruscaverunt miraculis, ut hostes suos ex divina luce 498 prosternerent. Et notandum quod steterunt [Col. 0385D] hostes ante lagenas; fugerunt ante lampades, quia [Col. 0386A] nimirum persecutores sanctae fidei praedicatoribus adhuc in corpore positis restiterunt.

[1Kb] 15. Post solutionem vero corporum apparentibus miraculis in fugam versi sunt, quia pavore conterriti, a persecutione cessaverunt. Intuendum est etiam id quod illic scriptum est, quia in dextera tubas, lagenas autem in sinistra tenuerunt. Pro dextro enim habere dicimus quidquid pro magno pensamus; pro sinistro vero, quod pro nihilo ducimus.

16. Bene ergo illic scriptum est quod in dextera tubas et in sinistra lagenas tenuerunt, quia Christi martyres pro magno habent praedicationis gratiam; corporum vero utilitatem pro minimo; quisquis enim corporis utilitatem plus facit quam gratiam praedicationis, in sinistra tubam atque in dextera lagenam [Col. 0386B] tenet. Si enim priori loco gratia praedicationis attenditur, et posteriori utilitas corporis, certum est quia in dextris tubae, et in sinistris lagenae tenentur.



CAPUT VI. De Abimelech.

[1Kb] 1. Moritur Gedeon, et reliquit septuaginta filios, et unum nomine Abimelech, natum ex concubina, qui conduxit sibi viros vagos, et abierunt post illum, et intravit in domum patris sui, et occidit fratres suos septuaginta viros super lapidem unum, et remansit Joathan minor, quoniam absconsus erat, etc. Hoc factum, si nihil propheticum indicaret, quid opus erat, ut magnopere praescriberetur utrum Gedeon septuaginta filios et multas uxores habuisset, sed et concubinam, de qua unum et malum suscepisset?

[Col. 0386C] 499 [1Kb] 2. Quod cum turpe factum sit, tunc etiam turpius esset si haec posteris ad exemplum in divinis libris scripta viderentur, nisi magnae alicujus rei imaginem earum rerum gesta per typos et figuras ostenderent. Gedeon igitur, ut superius dictum est, typum Domini tenebat, plurimae uxores ejus multae sunt nationes, quae per fidem Christo adhaeserunt. Septuaginta vero filii ejus septuaginta linguae sunt in hoc mundo diffusae, in quibus sibi per fidem Dominus filios generaturus erat.

3. Concubinam hoc in loco Synagogam vocat. Quae in novissimis temporibus Antichristo est creditura, de qua Joannes apostolus in Apocalypsi ait: Qui dicunt se Judaeos esse, et non sunt, sed sunt Synagoga [Col. 0386D] Satanae (Apoc. II, 9). De qua ultimis temporibus [Col. 0387A] nequissimus filius, id est, Antichristus est generandus. Eritque filius ancillae, id est, Synagogae illius peccatricis, quia qui peccatum, inquit, facit, servus est peccati.

4. Hic, inquam, congregatis sibi impiis, sicut Abimelech fecit, regnum improbe usurpavit; interfectisque nobilibus filiis, id est, his qui, ex diversis nationibus et linguis, in Christum credentes, a Deo sunt generati, inducturus est persecutionem, ut pene sanctos omnes interficiat. Sed super septuaginta, inquit, fuit junior filius ex nobili matrimonio, qui se absconderat. Hic, inquit, ascendit in verticem montis Garizim, et exclamavit voce magna ad populum Sichimorum, componens eis parabolam.

5. Hic ergo junior filius, qui fugit, ut gladium [Col. 0387B] inimici evaderet, figura est residui populi Israel, praedicante Elia, extremis temporibus credituri, et Antichristi gladium evasuri. Ascendit, inquit, iste in verticem montis Garizim. Sed cur montem ascendit? Quia nec prophetare, nec persecutionem Antichristi quisquam evadere potest, nisi quis prius in montem benedictionis, id est, in sublimitatem fidei ac virtutum ascenderit. Hic est enim mons Garizim, qui a Moyse in benedictionem deputatur (Deut. XXIX).

6. Itaque cum ascendisset, elevata voce clamavit et dixit: Audite me, viri Sichem. lerunt ligna, ut ungerent super se regem, dixeruntque olivae: Impera nobis. Quae respondit: Nunquid possum amittere pinguedinem meam, qua dii utuntur et homines, et venire, ut inter ligna promovear? Dixeruntque ligna [Col. 0387C] 500 ad arborem ficum: Veni, et super nos accipe regnum. Quae respondit eis: Nunquid possum relinquere dulcedinem meam, fructusque suavissimos, et ire, ut inter caetera ligna promovear? Locuta sunt quoque ligna ad vitem: Veni et impera nobis. Quae respondit: Nunquid possum deserere vinum meum, quod laetificat Deum et homines, et inter caetera ligna promoveri?

7. Cum ergo repudiata fuissent ligna silvae ab oliva, et ficu, et vite, venerunt ad rhamnum, ut eum sibi facerent regem. Sed prius videamus, cur oliva, ficus et vitis super ligna regnare noluerunt. Ligna quippe silvae intelligimus homines esse vagos, et vanos, aeterno incendio praeparatos. His ergo merito noluit nec oliva, nec ficus regnare, nec vitis, [Col. 0387D] quia non merebantur. Oliva enim gratiam Spiritus [Col. 0388A] sancti, et unctionem pacis significat. Fieus autem sacrae legis imaginem tenet, sicut in Evangelio scriptum est: Quidam paterfamilias plantavit vineam, et in vinea sua plantavit ficum.

8. Quis paterfamilias, nisi Deus, qui familiae suae, id est, omnium credentium pater est? Plantavit ergo vineam, id est, populum, quia vineam ex Aegypto transtulit. Et utique populum, non vineam ex Aegypto transtulerat. In hac vinea plantavit ficum, hoc est, in populo suo posuit legem. Quae lex primitivum populum, sicut ficus grossos aridos et inutiles dejecit in terram, et postea alios fructus generavit, id est, populum Christianum, quem ad debitam evangelicae disciplinae maturitatem et suavissimam pinguedinem Christi cum gloria et honore [Col. 0388B] perduxit.

[1Kb] 9. Sed vitis noluit regnare eis. Vitem autem Salvatoris nostri typum habere manifestum est, sicut ipse in Evangelio ait: Ego sum vitis vera (Joan. XV). Igitur qui jam in reprobum sensum, sicut Apostolus dixit (Rom. I), futurus erat populus ille, qui Antichristo est serviturus, quem ligna silvae appellat, et necesse est ut credat mendacio, id est, Antichristo, qui veritati Christo noluit credere, ideo et a regno vitis, id est, Christi, et ab oliva, id est, Spiritus sancti gratia, et a ficu, id est, divinae legis dulcedine reprobatus, venit ad rhamnum.

501 [2Kb] 10. Rhamnus enim genus rubi est, quam vulgo senticem ursinam appellant, asperum nimis et spinosum, per quod merito typus Antichristi significatur, [Col. 0388C] qui omni asperitate et feritate humanum genus est vastaturus. Sed exiet, inquit, ignis de rhamno, id est, iniquitas de Antichristo, et omnes qui in eo confident cum ipso pariter devorabit.



CAPUT VII. De Jephte et filia.

[1Kb] 1. Adjecerunt deinde filii Israel deservire Baalim et diis alienis, tradunturque in manus filiorum Ammon. Tunc Jephte Galaadites, fugiens a facie fratrum suorum, constituitur in principem ob pugnam filiorum Ammon; qui rediens post triumphum, immolavit filiam, quae sibi post victoriam prima occurrerat; sic enim votum spoponderat, ut quidquid sibi revertenti primum occurreret, Domino immolaret.

2. Quis ergo in Jephte praenuntiabitur, nisi Dominus [Col. 0388D] Jesus Christus, et Salvator noster, qui a facie [Col. 0389A] fratrum suorum, id est, Judaeorum abscedens, in gentibus principatum accepit? Qui omnia humanae salutis sacramenta, tanquam juratus, explevit, et quasi filiam, ita carnem propriam pro salute Israelis Domino obtulit.

502 3. Jurasse enim Patrem, ac vovisse Unigenitum legimus, Psalmista dicente: Sicut juravit Domino, votum vovit Deo Jacob (Psalm. CXXXI), scilicet ut sacramentum religionis in carnis suae passione pro salute generis humani expleret. Haec ergo secundum historiam gestorum ita per Christum acta sunt, ut videantur pro religione, quam juraverat, esse completa. Post mortem Jephte, traditur Israel in manus Allophylorum, nasciturque Samson, qui liberat Israel.



CAPUT VIII. De Samson.
[Col. 0389B]

1. Samson autem, quondam Domini Nazaraeus, habet quiddam in typo gestum Christi. Primum quod ab angelo nativitas ejus annuntiatur; deinde quoniam Nazaraeus dicitur, et ipse liberat Israel de hostibus; postremo quod templum illorum subvertit, et perierunt multa millia hominum qui illum illuserant.

[1Kb] 2. Nativitas ista Samson, quae per angelum annuntiatur, similitudinem habet primum prophetarum, qui nativitatem Domini secundum carnem annuntiaverunt; deinceps angeli etiam qui ad Mariam loquitur, dicens: Maria, invenisti gratiam ante conspectum Domini, et accipies in utero, et paries filium, [Col. 0389C] et vocabitur nomen ejus Jesus; hic enim salvum faciet populum suum a peccatis eorum (Luc. I, 30).

[1Kb] 3. Samson autem interpretatur sol ipsorum, eorum scilicet quibus lucet, non omnium, sicuti est oriens super bonos et malos sol, sed quorumdam. Sed quia et Redemptor noster sol appellatur, audi ipsum Dominum Jesum per prophetam eo nomine vocitari: Orietur vobis sol justitiae, et sanitas in pennis ejus (Malach. IV, 2). Vere enim hic sol justitiae est, qui omnium credentium mentes coelesti lumine clarificat.

[1Kb] 4. Hic vere Nazaraeus, et sanctus Dei, in cujus similitudinem ille Nazaraeus est nuncupatus. Iste ergo cum tenderet ad ministerium nuptiarum, leo rugiens occurrit ei. Sed quis primus erat 503 in [Col. 0389D] Samson obvium leonem necans, cum petendae uxoris causa ad alienigenas tenderet, nisi Christus, qui Ecclesiam vocaturus ex gentibus, vincens diabolum, dicit: Gaudete, quia ego vici mundum?

[1Kb] 5. Quid sibi vult ex ore leonis occisi favus extractus, nisi quia, ut conspicimus, reges ipsi regni terreni, [Col. 0390A] qui adversus Christum ante fremuerunt, nunc jam, perempta feritate, dulcedini evangelicae praedicandae etiam munimenta praebent? Illud etiam, quod in semetipso Samson expressit, quod paucos quidem, dum viveret, interimit; destructo autem templo, hostes innumeros, cum moreretur, occidit.

6. Quia nimirum Dominus ab elatione infidelitatis paucos, cum viveret, plures vero, cum templum sui corporis solveretur, exstinxit, atque elatos ex gentibus, quos vivendo sustinuit, simul omnes moriendo prostravit. Jam vero reliqua ejus, quod ei mulier subdola caput raserit, et Allophylis illudendum tradiderit, quod captivatus, quod caecatus, quod ad molam deputatus est; in his non Christus, sed illi figurantur, qui solo tantummodo in Ecclesia Christi nomine [Col. 0390B] gloriantur, et malis actibus jugiter implicantur.

7. Vir enim in nobis sensus rationalis intelligitur. Caro autem quasi in typo mulieris accipitur. Si enim mulieri, id est, carni nostrae, blandiente libidine, vel aliis operibus, consenserimus, gratia spiritus, quae Nazaraei crine significatur, nudati spoliamur atque decipimur.

[1Kb] 8. Ita enim superbis et peccatoribus, violata Christi gratia, sicut Samson incisa coma, diabolus illudit. Sed quid est quod Samson ille ab Allophylis captus, postquam oculos perdidit, ad molam deputatus est? Quia nimirum maligni spiritus, postquam tentationum stimulis intus aciem contemplationis offodiunt, foris hominem in circuitum laborum mittunt.

[Col. 0390C] 9. Quod si aliquando idem homo agendo poenitentiam redeat, illi velut coma reducitur, id est, gratia reflorescente, reparatur ad virtutem; deinde cupiditatis ac luxuriae subversis columnis, victores hostes 504 dejicit, et reparato certamine in finem fortissime de daemonibus triumphabit.



CAPUT IX. De Ruth.

1. Videamus nunc et Ruth. Habet enim ista typum Ecclesiae. Primum, quod alienigena est ex populo gentili, quae, relicta patria, et omnibus quae illic erant, vadit in terram Israel. Et, cum prohiberet eam socrus sua pergere secum, perseverabat, dicens: Quocunque perrexeris, pergam; populus tuus, populus meus, et Deus tuus, Deus meus; quae te morientem [Col. 0390D] terra susceperit, in ea moriar.

2. Quae vox sine dubio typum in illa fuisse Ecclesiae manifestat. Sic enim Ecclesia ex gentibus ad Dominum convocata, relicta patria sua, quod est idololatria, et omissa universa conversatione terrena, profitetur Dominum Deum suum esse, in quem sancti [Col. 0391A] crediderunt, et illuc se ituram, ubi caro Christi post passionem ascendit, et ob ejus nomen in hoc saeculo pati usque ad mortem, et cum sanctorum populo, patriarchis scilicet, et prophetis consociandam; de quorum societate, quod sanctis ex stirpe Abrahae venientibus consociaretur, Moyses in Cantico ostendit, dicens: Laetamini, gentes, cum plebe ejus, id est, qui ex gentibus istis credituri, cum illis qui primi electi sunt aeterna laetitia exsultate.

3. Ingressa autem Ruth cum socru sua in terram Israel, ob merita obsequiorum suorum providetur, ut homini conjungeretur ex Abrahae stirpe venienti. Et primum quidem huic quem ipsa propinquum magis esse credebat, qui negat se posse illi nubere. Et, recedente illo, per testimonium decem majorum [Col. 0391B] Booz illi conjungitur, et ab ipsis decem senioribus viris benedicitur.

4. Sed quod prius ille cognatus confitetur se eidem nubere non posse, hoc loco Joannis Baptistae figuram ostendi aestimamus, qui cum ipse a populo Israel Christus putaretur et interrogaretur quis esset, non negavit, sed confessus est, dicens Christum se non esse. Et perseverantibus his qui missi erant, et inquirentibus quis esset, respondit: Ego sum vox clamantis in deserto (Isai XL; Matth. III; Luc. III; Joan. I; III), et novissime confitetur ipse de Domino, dicens: Qui habet sponsam, 505 sponsus est. Se autem amicum sponsi manifestat, cum adjecit: Amicus autem sponsi est, qui stat, et audit eum, et laetatur propter vocem sponsi.

[Col. 0391C] 5. Hunc ergo Christum existimabant, quia Christum [Col. 0392A] in die visitationis suae venisse non intelligebant esse Ecclesiae sponsum, qui propheticis esset vocibus ante promissus. Sed sicut ille propinquus negavit, et postea Ruth jungitur Booz, ita Christus, qui vere sponsus Ecclesiae est, quem omnium prophetarum oracula cecinerant, dignatus est Ecclesiam assumere, et ex omnibus gentibus per totum orbem terrarum Deo Patri innumeros populos offerre.

[1Kb] 6. Quod vero excalceat se cognatus ille, veterum consuetudo erat ut si sponsa sponsum repudiare vellet, discalcearetur ille, ut hoc esset signum repudii. Proinde excalceari jubetur, ne ad Ecclesiam quasi sponsus calceatus accederet; hoc enim Christo servabatur, qui sponsus erat verus. Decem autem majorum natu benedictio hoc ostendit, in nomine Domini [Col. 0392B] Jesu omnes esse gentes salvandas ac benedicendas.

[1Kb] 7. Iota enim apud Graecos decem significat, quae prima littera nomen Domini Jesu summam perscribit. Quae res, ut diximus, omnes gentes per ipsum salvandas esse ac benedicendas demonstrat. Ne dubitet ergo quisquam haec, ut dicta sunt, credere, cum videat universa et ab initio figuris antecedentibus praecucurrisse, et per adventum Domini manifeste adimpleta sic esse; et quae supersunt, hoc modo perficienda in veritate, consonantibus omnibus et vocibus et figuris sanctarum Scripturarum, quae adimplebit is qui pollicitus est per Filium suum Jesum Christum Dominum regem et Salvatorem nostrum, cum quo est illi honor et gloria in saecula saeculorum. [Col. 0392C] Amen.



IN REGUM PRIMUM.
[Col. 0391]


506 CAPUT PRIMUM. De nativitate Samuelis.
[Col. 0391C]

[1Kb] 1. Post librum Judicum sequitur Regum. Et aspice tempora, primo Judicum, postea Regum, sicut erit primo judicium, postea regnum; in his autem Regum libris multis et variis modis sacramenta Christi et Ecclesiae revelantur.

[Col. 0391D] [1Kb] 2. Nam ab ipso exordio regum commutatum sacerdotium in Samuelem, reprobato Heli, et commutatum regnum in David, reprobato Saule, exclamat praenuntiari novum sacerdotium, novumque regnum, reprobato veteri, quod umbra erat futuri, in Domino Jesu Christo venturi.

[1Kb] 3. Nonne ipse David, cum panes propositionis manducavit, quos non licebat manducare nisi solis sacerdotibus, in una persona utrumque futurum, id est, in uno Jesu Christo regnum et sacerdotium figuravit? [Col. 0392C] Itaque ipsa Samuelis sacerdotis successio novum, ut praedictum est, sempiternumque sacerdotium praefigurabat, qui est Jesus Christus, Heli sacerdote reprobato, id est, Judaico sacerdotio abjecto.

[1Kb] 4. Mater quoque ipsa Samuelis, quae prius fuit sterilis, et posteriori fecunditate laetata est, cujus [Col. 0392D] etiam nomen, id est, Anna, 507 gratia ejus interpretatur, ipsam religionem Christianam, ipsam postremo Dei gratiam significat, quia nobis Christus oritur; ipsam quoque Ecclesiam, quae olim sterilis, nunc fecunda in Dei laude laetatur.

5. Quae nihil aliud in cantico suo prophetare videtur, nisi mutationem Veteris Testamenti, vel sacerdotii in Novum Testamentum, vel sacerdotium, qui est Christus; nisi forte quis dicat nihil Annam prophetasse, sed Deum tantummodo propter filium impetratum exsultante praedicatione laudasse.

[Col. 0393A] [15Kb] 6. Quid ergo sibi vult quod ait: Arcum potentium fecit infirmum, et infirmi accincti sunt virtute, pleni panibus minorati sunt, et esurientes transierunt terram, quia sterilis peperit septem, et fetosa in filiis infirmata est? Numquid ipsa septem pepererat, quamvis sterilis fuerit? Unicum habebat, quando ista dicebat. Sed nec postea septem peperit, sive sex, quibus septimus esset ipse Samuel, sed tres mares, et duas feminas.

[1Kb] 7. Deinde in illo populo, cum adhuc nemo regnaret, quod in extremo posuit, dat virtutem regibus nostris, et exaltavit cornu Christi sui, unde dicebat, si non prophetabat? Dicat ergo Ecclesia Christi, civitas regis magni, gratia plena, prole fecunda Dei, quod tanto ante de se prophetatum per os hujus piae matris [Col. 0393B] agnoscit: Confirmatum est cor meum in Domino, et exaltatum est cornu meum in Deo salutari meo. Interea Samuel erat ministrans in templo Dei, accinctus ephod.

[1Kb] 8. Porro filii Heli, divina sacrificia temerantes, peccabant coram Domino, et deridebant per eos multi sacrificium Dei. Unde et Heli sacerdos pro eorum iniquitate damnatus est, quod eos peccantes minus severa animadversione plectebat. Miserum me! et quidem coercuit, et quidem corripuit, sed lenitate et mansuetudine patris, non auctoritate et severitate pontificis.

9. Qua sententia discant sacerdotes quomodo ipsi propter peccata filiorum, id est, propter scelera populi puniantur. Et quamvis sancti sint, culpa tamen [Col. 0393C] subditorum eisdem, si non coerceant, reputatur.



508 CAPUT II. De propheta ad Heli destinato.

1. Venit autem propheta Dei quidam ad Heli sacerdotem, et dixit ei: Haec dicit Dominus: Numquid non aperte revelatus sum domui patris tui, cum esset in Aegypto, in domo Pharaonis, et elegi eum ex omnibus tribubus Israel mihi in sacerdotem, ut ascenderet ad altare meum, et adoleret mihi incensum, et portaret ephod coram me, et dedi domui patris tui omnia de sacrificiis filiorum Israel?

2. Quare calce abjecisti victimam meam, et munera mea, quae praecepi ut offerrentur in templo, et magis honorasti filios tuos quam ut comederetis primitias omnis sacrificii Israel populi mei? Propterea ait Dominus [Col. 0393D] Deus Israel: Loquens locutus sum, ut domus tua et domus patris tui ministraret in conspectu meo usque in sempiternum.

3. Nunc autem dicit Dominus: Absit hoc a me; sed quicunque glorificaverit me, glorificabo eum; qui autem [Col. 0394A] contemnunt me, erunt ignobiles. Ecce dies veniunt, et praecidam brachium tuum, et brachium domus patris tui, ut non sit senex in domo tua, et videbis Christum aemulum tuum in templo in universis prosperis Israel. Quae prophetia de mutatione sacerdotii non est in Samuele completa, sed adumbrata.

[1Kb] 4. Nam post Samuelem prophetam postea sacerdotes fuerunt de genere Aaron, sicut Sadoch, et Abiathar, regnante David, et alii deinceps, antequam tempus veniret ex quo ista de sacrificio mutando per Christum effici oportebat.

5. Nam cum diceret: Loquens locutus sum, ut domus tua et domus patris tui ministraret in conspectu meo usque in sempiternum. Nunc autem dicit Dominus: Absit hoc a me, sed quicunque glorificaverit me, [Col. 0394B] glorificabo eum; qui autem contemnunt me, erunt ignobiles; ecce isti sunt dies qui praenuntiati sunt, jam enim venerunt; nullus enim sacerdos est secundum ordinem Aaron. 509 Nam et illud quod ibi sequitur: Suscitabo mihi sacerdotem fidelem, de Christo, Novi Testamenti vero sacerdote, dicitur.

6. Quod vero adjungitur: Et erit qui remanserit in domo tua, veniet, ut oretur pro eo, non proprie dicitur de domo hujus Heli, sed illius Aaron, de quo usque ad adventum Jesu Christi homines remanserunt. De quo genere etiam hucusque non desunt qui veniant et convertantur. De quibus alius propheta dixit: Reliquiae salvae fient (Isai. X). Unde et Apostolus: Sic ergo, inquit, et in hoc tempore reliquiae secundum electionem gratiae salvae sunt (Rom. IX); de talibus [Col. 0394C] enim residuis bene intelligitur esse quod dictum est: Qui remanserit in domo tua veniet, ut oretur pro eo. Profecto qui crediderit in Christo, sicut temporibus apostolorum ex ipsa gente plurimi venerunt, et crediderunt.

7. Neque nunc desunt qui, licet rarissimi, tamen credant, ut impleatur in his quod hic homo Dei locutus est. Quod vero continuo secutus adjungit: Et offerat nummum argenteum, et tortam panis, quid per nummum argenteum, nisi oris confessio designatur, quae fit credentibus ad salutem? Argentum enim pro eloquio poni solet, Psalmista testante, ubi canitur: Eloquia Domini eloquia casta, argentum igne examinatum, probatum terrae, purgatum septuplum (Psalm. XI).

[Col. 0394D] 8. Sed quod dicit iste qui venit: Dimitte me, obsecro, ad unam partem sacerdotalem, ut comedam buccellam panis; sacerdotalem partem corpus Christi, id est, Ecclesiam dicit. Cujus plebis ille sacerdos est, mediator Dei et hominum, homo Christus Jesus. [Col. 0395A] Cui plebi dicit apostolus Petrus: Plebs sancta, regale sacerdotium (I Petr. II); in hac parte sacerdotali postulat comedere buccellam panis.

9. Quibus verbis ipsum sacrificium Christianorum eleganter expressum est, de quo dicit sacerdos ipse: Panis quem ego dabo caro mea est pro mundi vita; ipsum quippe sacrificium non secundum ordinem Aaron, sed secundum ordinem Melchisedech.



510 CAPUT III. De arcae captivitate.

[1Kb] 1. Igitur posteaquam haec in figura mutationis Veteris Testamenti a propheta illo pronuntiata sunt ad Heli, offendente Dominum Israel, instruxerunt aciem Philistaei contra eos. Tollunt Israelitae arcam ad tuitionem suam. Capta est ab hostibus arca, nec solum [Col. 0395B] ipsi victi sunt, et in fugam versi, imo etiam magna strages facta est occisorum.

2. Nonnihil tamen futurorum significat res gesta haec. Prophetice enim arca illa ab alienigenis capta indicabat Testamentum Dei transiturum ad gentes. Quando enim nuntiatum est Heli sacerdoti captam fuisse arcam Domini, cecidit de sella, et mortuus est. Transeunte arca Domini ad gentes, periit, atque interiit sacerdotium Judaeorum; duoque filii Heli corruerunt, quorum unius uxor viduata, et mox in partu mortua est propter eamdem perturbationem.

3. Quo evidenti signo praefiguratum est post exstinctum sacerdotium Judaeorum carnalem interiisse Synagogam, illi carnaliter adhaerentem, prostratoque Heli de sella pontificis Judaeorum, sedem habere [Col. 0395C] vacuam, et gloriam sacerdotii regnique exstinctam. Sed quid est quod dum posuissent Philistini arcam Domini in templo Dagonis dei sui, intraverunt templum, et invenerunt deum suum prostratum, atque confractum caput ejus, duasque manus abscisas?

4. Statim enim ut Testamentum Domini pervenit in gentibus, confestim idola, quae deceptum possidebant orbem, destructa sunt, omnisque error simulacrorum periit, praesentiam Dei forte non sustinens. Nam in manibus Dagon praecisis, opus idololatriae amputatum, et in capite ejus superbia diaboli abscisa significabatur, a quo initium peccati fuit.

5. Quod vero in limine: ut certum scilicet praefinitumque suae idololatriae finem agnosceret; limes enim finem itineris significat. Etiam et illud ad [Col. 0395D] magnam pertinet aedificationem, et significationem 511 in ipsa ruina Dagon dei sui, atque fractura, quod dorsum illius solum invenerunt, fractis ejus omnibus membris; dorsum quippe fugam significat; quicunque enim fugiunt, persequentibus dorsum dant.

[1Kb] 6. Unde et scriptum est de hostibus: Quoniam pones eos dorsum (Psalm. XX). Ubi sunt enim idola? Perierunt; et si aliqua remanentia ab aliquibus absconduntur, fugerunt. Quod autem percussi sunt in posteriora hi qui arcam captivaverunt, haec poena signum videtur, quia si qui susceperunt Testamentum Dei, et posteriora vitae dilexerint, ex ipsis justissime [Col. 0396A] cruciabuntur, quae, sicut Apostolus ait, existimare debent sicut stercora.

[1Kb] 7. Qui enim sic assumunt Testamentum divinum, ut, in posteriora respicientes, veteri se vanitate non exuant, similes sunt hostibus illis qui arcam Testamenti captivam juxta idola sua posuerunt, et illa quidem vetera etiam nolentibus cadunt, quia omnis caro fenum, claritas hominis ut flos feni; aruit fenum, flos cecidit (Isai XL, 6; I Petr. I); arca autem Domini manet in aeternum, secretum scilicet Testamentum, regnum coelorum, ubi est aeternum Dei verbum.

8. Vaccae autem illae Allophylorum arcam Dei gestantes fugam sanctorum renuntiantium saeculo designaverunt, qui nullum delicti jugum traxerunt. Nam [Col. 0396B] sicut illae pignorum affectibus a recto itinere minime digressae sunt, ita sancti mundo renuntiantes, parentelae obtentu non debent a bono proposito praepediri.

[1Kb] 9. Sicut enim nostra nobis non odienda est anima, sed ejus carnales affectus odio debemus habere, ita nec proximi odio a nobis habendi sunt, sed eorum impedimenta, quibus a recto itinere nos impediunt, sicut et Moyses ait: Qui dicunt patri suo et matri: Nescio vos; et fratribus suis: Ignoro illos, et nescierunt filios suos, hi Testamentum Dei et praecepta ejus servaverunt. Judicia tua, Jacob, et legem tuam, o Israel (Deut. XXXIII). Ille enim scire Deum famularius appetit, qui pro amore pietatis ejus nescire desiderat quodcunque carnaliter scivit.



512 CAPUT IV. De sacrificio Samuelis, et lapide adjutorii.
[Col. 0396C]

1. Samuel autem post mortem Heli regebat Israel. Congregato autem omni populo, exclamavit ad Dominum pro Israel, et exaudivit eum. Et cum offerret holocaustum, accedentibus alienigenis ad pugnam contra populum Dei, intonuit super eos Dominus, et confusi sunt, et offenderunt coram Israel, atque superati sunt.

2. Tunc assumpsit Samuel lapidem unum, et posuit eum inter Masphath et Siceleg; et, ut interpretes Septuaginta transtulerunt, inter Masphath novam et veterem, et vocavit nomen ejus Lapis adjutorii, et dixit: Usque ad hunc auxiliatus est nobis Deus. Masphath interpretatur intentio. Lapis ille adjutorii medietas est Salvatoris, per quem transeundum est a [Col. 0396D] Masphath vetere ad novam, id est, ab intentione quae exspectabatur in carnali regno, quo erat beatitudo falsa carnalis, ad intentionem quae per Novum Testamentum exspectatur in regno coelorum, ubi est beatitudo verissima spiritualis, qua quoniam nihil est melius, hucusque auxiliatur Deus.

3. Iste Samuel, invocato nomine Domini, exauditus est, et in tempore messis pluviam impetravit. Pluvia enim in sanctis Scripturis verba sunt Evangelii, sive legis, sicut et Moyses dicit: Exspectetur, sicut pluvia, eloquium meum, et descendant, sicut ros, verba mea (Deut. XXXIII). Hanc igitur pluviam dedit mundo Christus in tempore messis, id est, quando gentes [Col. 0397A] colligi oportebat, ut sicut frumentum horreis, sic intra Ecclesiae sinum gentes congregarentur.



CAPUT V. De unctione Saul.

1. Judicavit autem Samuel Israel omnibus diebus vitae suae, fueruntque usque ad eum judices et principes super Israel. Porro filii Samuel declinaverunt post avaritiam, et accipiebant munera, et tam iniqui judices exstiterunt, ut populus, nequaquam ferens, regem sibi in similitudinem caeterarum gentium postularent.

513 2. Quibus dedit Saul regem, ungiturque, jubente Domino, prior a propheta in regnum, qui et ipse quidem in id quod unctus est, imaginem Christi portavit. Unde et beatus David et ipse Christus [Col. 0397B] nuncupatus ait ad eum qui se finxerat Saul occidisse: Quomodo non timuisti manum tuam injicere in Christum Domini?

[1Kb] 3. Hinc est quod ab humero sursum Saul supereminebat omnibus, quia caput nostrum sursum est supra nos, quod est Christus; in id autem quod reprobatus postea et rejectus est, succedente in regno David, populi, ut praedictum est, Israel personam gestavit. Qui populus regnum adeptum fuerat amissurus, Christo Domino nostro per Novum Testamentum non carnaliter, sed spiritualiter regnaturo.



CAPUT VI. De jejunio indicto a Saule.

1. Iste autem Saul, dum pergeret dimicaturus adversus Philisthaeum, indixit toto exercitui jejunium, [Col. 0397C] quousque reverterentur a praelio. Sed Jonatham filius ejus videns super faciem agri mel, extendit summitatem virgae, et intinxit in favum mellis, et gustavit, et illuminati sunt oculi ejus, non utique ad videndum illuminati, qui antea videbat, sed ad discernendum quia vetita tetigerat. Tunc enim casus ille, sicut et Adam, fecit illum attentum, reddiditque confusum.

2. Quo facto admonemur omnes illecebras voluptatum in saeculo debere contemnere, qui Deo nitimur militare. Non enim potest contra Allophylos spirituales, id est, adversus principes tenebrarum, viribus animi concurrere, qui adhuc hujus mundi negligit dulcedinem declinare; mel enim distillant labia meretricis, quod est delectatio voluptatis carnalis, de [Col. 0397D] quo putatur juxta mysticos intellectus hunc gustasse Jonatham, et sorte deprehensum, vix precibus populi liberatum.



514 CAPUT VII. De Agag rege servato.

1. Iniit iterum Saul praelium adversus Amalech, interfectisque cunctis hostibus, pepercit Agag regi, nec voluit disperdere omnia juxta praeceptum Domini, [Col. 0398A] irasciturque ei Dominus. Veniens autem Samuel sumpsit gladium, et in frustra concidit Agag. Quando legunt quidam in Scripturis quod sancti nulli hostium parcunt, efficiunturque crudeles, et humanum sanguinem sitientes, dicunt quia et justi ita percusserunt hostes, ut non relinqueretur ab his qui salvus fieret; et non intelligunt in his verbis adumbrari mysteria, et hoc magis nobis indicari, ut pugnantes adversus vitia, nullum penitus ex his relinquere debeamus, sed omnia interimere.

2. Nam si pepercerimus, reputabitur nobis in culpam, sicut reputatum est Saul, qui vivum servavit regem Agag. Quomodo enim quisque justos manebit, si adhuc aliquid peccati in semetipso servaverit, sicut Saul? At vero sancti in figura Samuelis ita saeviunt [Col. 0398B] super hostes suos, id est, super vitia peccatorum, ut non permittant relinqui aliquod peccatum impunitum.



CAPUT VIII. De abreptione Saulis a spiritu nequam.

[1Kb] 1. Igitur recedente a Saul Domino propter inobedientiam, arreptus est maligno spiritu a Domino, irruebatque in eo spiritus Domini malignus. Si Domini, cur malus? si malus, cur Domini? Sed duobus verbis comprehensa est haec sententia, et in Deo potestas justa, et in diabolo voluntas injusta.

[1Kb] 2. Nam idem spiritus malus per nequissimam voluntatem, et idem spiritus Domini per acceptam justissimam potestatem; inde ergo 515 spiritus Domini appellatus est diabolus propter ministerium, [Col. 0398C] quia omnibus etiam spiritibus malis bene utitur Deus, vel ad damnationem quorumdam, vel ad emendationem, vel ad probationem.

[1Kb] 3. Et quamvis malignitas a Domino non sit, potestas tamen nisi a Deo non est, sicut et alibi dictum est. Etiam sopor Domini, qui occupaverat milites ejusdem Saul, cum David hastam et scyphum abstulisset a capite dormientis; non quia sopor tunc in Domino erat, ut ipse dormiret, sed quia ille sopor qui tunc homines apprehenderat nutu Dei erat infusus, ne David servi ejus in eo loco praesentia sentiretur.

4. Dicitur ergo spiritus Domini malus, hoc est, minister Dei ad faciendum in Saul, quod eum pati judex omnipotentissimus judicabat. Quoniam spiritus ille voluntate qua malus erat non erat Dei; creatura [Col. 0398D] vero qua conditus erat, et potestas quam non sua sed Domini omnium aequitate acceperat, Dei erat.



CAPUT IX. De unctione David.

1. Itaque Saule propter inobedientiam reprobato, mittit Dominus Samuel ad Isai, et sumpto cornu olei, unxit in regem David. Sed videamus eumdem David, quomodo prophetice Christum significaverit; [Col. 0399A] David enim interpretatur manu fortis, sive desiderabilis. Et quid fortius leone illo de tribu Juda, qui vicit mundum? Et quid desiderabilius illo de quo dicitur: Veniet desideratus cunctis gentibus (Agg. II)?

[1Kb] 2. Ungitur iste David in regem, futurum denuntians per unctionem illam Christum: Christus enim a chrismate appellatur. David ab officio pastorali pecorum ad hominum regnum transfertur: nunc autem David ipse Jesus ab ovibus Judaicae plebis ablatus, in regnum gentium translatus est; in Judaica enim plebe non est modo Christus, ablatus est inde; nunc gentium greges pascit.

[1Kb] 3. Erat autem David in canticis musicis eruditus. Diversorum enim 516 sonorum rationabilis moderatusque concentus concordi varietate compactam [Col. 0399B] ordinate Ecclesiae insinuat unitatem. Quae variis modis quotidie resonat, et suavitate mystica modulatur.

4. Iste adhuc puer in cithara suaviter, imo fortiter canens, malignum spiritum, qui operabatur in Saule, compescuit, non quod citharae illius tanta virtus erat, sed quod figura crucis Christi, quae de ligno et extensione nervorum mystice gerebatur, ipsaque passio, quae cantabatur, jam tunc spiritus daemonis opprimebat. Leonem quoque et ursum idem David necavit, ursum videlicet diabolum, leonem Antichristum; alterum hominibus latenter insidiantem, alterum in posterum manifestissime saevientem.



CAPUT X. De certamine David cum Goliath.

[Col. 0399C] 1. Iste David in praelio gigantem superavit, cum adversus populum Dei alienigenae dimicarent. Provocavit unus unum, Goliath David; provocavit superbia humilitatem, provocavit diabolus Christum. Accepit arma bellica sanctus David, ut adversus Goliam procederet; haec arma per aetatem et parvam staturam corporis portare non potuit, abjecit onerantia, accepit quinque lapides de flumine, et posuit in vase pastorali.

[1Kb] 2. His armatus processit, et vicit. Hoc quidem ille David. Sed si mysteria perscrutemur, in David Christus intelligitur. Qui, tempus revelationis Novi Testamenti insinuandae et commendandae gratiae praevidens, arma deposuit, quinque lapides tulit. Deposuit ergo corporalia sacramenta legis, quae non [Col. 0399D] sunt imposita gentibus; deposuit quae non observamus, sed tamen ad aliquam significationem praemissa et posita intelligimus.

3. Denique haec arma deposuit, tanquam onera sacramentorum veteris legis, et ipsam legem accepit. Quinque enim lapides quinque libros Moysi significant. Tulit ergo quinque illos lapides de flumine, id est, de saeculo. Labitur enim mortale saeculum 517 et [Col. 0400A] praeterfluit quidquid venit in mundum. Erant enim in flumine tanquam in populo illo primo lapides, erant illic inutiles, et vacabant, nihil proderant, transibant super fluvios. Sed quid fecit David, ut lex ipsa utilis esset? Accepit gratiam. Lex enim sine gratia impleri non potest: Plenitudo enim legis charitas (Rom. XIII; Eph. IV).

[1Kb] 4. Quia ergo gratia facit impleri legem, significatur gratia lacte. Hoc enim est in carne gratuitum, ubi mater non queritur accipere, sed satagit dare; hoc mater gratis dat, et contristatur si desit qui accipiat. Quomodo ergo ostendit David legem sine gratia operari non posse, nisi cum illos lapides quinque, quibus significabatur lex, in libros quinque, quos conjungere voluit gratiae, posuit vase pastorali, [Col. 0400B] quo lac mulgere consueverat?

5. His armatus, processit adversus Goliam superbum, se jactantem, de se praesumentem. Tulit unum lapidem, et dejecit diabolum, in fronte percussit, et cecidit ex eo loco corporis ubi signum Christi non habuit. Hoc quoque licet attendas, quinque lapides posuit, unum misit.

6. Quinque libri lecti sunt, sed unitas vicit; plenitudo enim legis charitas, ut ait Apostolus. Sufferentes invicem in dilectione, studentes servare unitatem spiritus in vinculo pacis. Deinde illo percusso atque dejecto, gladium ejus abstulit, et deinde caput illi abscidit.

7. Et hoc facit noster David. Dejicit diabolum de suis, quando credunt maligni ejus, quos ille in manu [Col. 0400C] habebat, et de quibus caeteras animas trucidabat, convertunt linguas suas contra diabolum, et sic Goliae de gladio suo caput inciditur.



CAPUT XI. De connubio Michol filiae Saul.

1. Interea victoria David animum Saul regis offendit, indignantis quod sibi in mille, et David in decem millia conclamantium publice gratulationis ora insonarent; hinc invidia Saulis, et semen odiorum adversus David. Quem dissimulator callidus, ut sine insidiis suis posset offerre discrimini, statuit eum Michol filiae suae 518 nuptiis alligari, si centum sibi Allophylorum praeputia victor offerret.

2. Pro quibus centum, ducenta dedit, et unde creditus est regio perire voto, inde auctus est gloriosiori [Col. 0400D] trophaeo. Ita et Judaei, dum contra voluntatem Dei Christum interficere nituntur, per id salutem gentium egerunt per quod crediderunt exstinguere. Quod vero David alienigenarum praeputia attulit, et ic denuo filiae Saul nuptiis haesit, significabat quod Christus non prius Synagogam connubio suo sponderet, nisi antea gloriosus in gentibus fieret.

3. Prius enim in nationibus resecavit carnis pollutionem, [Col. 0401A] et postea copulatus est Synagogae. Postquam enim, sicut scriptum est, introierit plenitudo gentium, tunc omnis Israel salvus fiet (Rom. XI). Dupla autem, id est, ducenta praeputia attulit, sive pro Judaeis et gentibus acquisitis, sive quia major est numerus acquisitionis populi gentium quam credentium Judaeorum.



CAPUT XII. De David repellente cithara spiritum.

1. Auxit deinde odium Saul adversus David in tantum, ut rex ad medelam sui spiritus David de more psallentem jaculo conaretur configere. Sed quid est, quod dum Saulem spiritus adversus invaderet, apprehensa David cithara, ejus vesaniam mitigabat?

[Col. 0401B] 2. Per Saulem enim Judaeorum elatio, per David autem humilitas Christi significatur. Cum ergo Saul ab immundo spiritu arripitur, David canente, ejus vesania temperatur, quia cum sensus Judaeorum per blasphemiam in furorem vertitur, dignum est ut ad salutem mentes eorum quasi dulcedine citharae, locutionis evangelicae tranquillitate revocentur.



CAPUT XIII. De insidiis Saul contra David.

1. Mittit Saul custodes ad domum David, ut custodirent eum, 519 et interficeretur. Abscessit autem David nocte, et fugit, atque salvatus est. Cumque venissent nuntii Saul, invenerunt statuam in lecto David positam, et pellem pilosam caprarum ad caput ejus. Audiamus ergo quid hoc significet, quod miserit [Col. 0401C] Saul ad custodiendam domum David, ut eum interficeret. Hoc non ad crucem Domini, sed tamen ad passionem ejus pertinet.

2. Crucifixus enim Christus, et mortuus, et sepultus est. Erat ergo illa sepultura tanquam domus ad quam custodiendam misit regnum Judaeorum, quando custodes adhibiti sunt sepulcro Christi. Quomodo ergo custodita est domus, si David figurabat Christum, ut Christus interficeretur, dum non in sepultura Christus, sed in cruce sit interfectus?

3. Refertur ergo hoc ad corpus Christi, quia interficere Christum erat tollere nomen Christi. Neque enim crederetur in Christum, si mendacium praevaleret custodum, qui corrupti sunt ut dicerent quia dormientibus nobis venerunt discipuli ejus, et abstulerunt [Col. 0401D] eum (Matth. XXVIII); hoc est itaque velle Christum interficere, nomen resurrectionis ejus exstinguere, ut mendacium Evangelio praeferretur.

[1Kb] 4. Sed sicut illud non valuit Saul ut interficeret David, sic nec hoc potuit regnum Judaeorum efficere, ut memoriam Christi deleret. Isti autem qui de Saul virtute, id est, de regno Judaeorum in Christum praesumere voluerunt, offenderunt in lapidem offensionis, tanquam in statuam, et haedus eis visus erat agnus, quia in quo peccatum non invenerunt, quasi peccatorem persecuti sunt.

[Col. 0402A] 5. Igitur David regiae manus ictum evitans, ejusque persecutionem declinans, fugit, venitque ad Samuelem. Et misit Saul nuntios, qui apprehenderent David. Samuel autem erat inter prophetas, et coetus prophetarum qui illo tempore prophetabant.

6. Nuntii autem, qui missi sunt, accepto ejusdem spiritu, prophetarunt, missisque aliis hoc contigit, et tertiis nihilominus. Postea vero cum et ipse Saul venisset, factus est super eum spiritus Dei, et ambulabat ingrediens, et prophetabat.



520 CAPUT XIV. De insidiatoribus prophetantibus.

1. Quaeritur autem quomodo et illi, cum missi essent ad tenendum hominem, et ad necem ducendum, tales spiritu effici meruerunt; et Saul ipse, [Col. 0402B] qui miserat, veniens et ipse sanguinem innocentem quaerens effundere, accipere meruit spiritum illum, et prophetare.

2. Quantum enim ad litteram attinet, non est mirum hominem reprobum ad momentum transitorie prophetasse, dum etiam multi similes prophetiae donum legantur habuisse (II Petr. II), sicut Balaam ille reprobus, quem non tacet Scriptura judicio divino esse damnatum, sed prophetiam habebat.

3. Nec illa verba parum attestantur huic sententiae, quae in Evangelio scripta sunt, multos dicturos in illa die: Domine, Domine, in tuo nomine manducavimus, et bibimus, et in nomine tuo prophetavimus, et in nomine tuo virtutes multas fecimus; quibus [Col. 0402C] tamen dicturus est: Non novi vos, discedite a me, operarii iniquitatis (Matth. VII).

4. Mystice autem exemplum hujus Saul nuntiorumque ejus in hac sententia figurat nonnullos haereticos, qui aliquid boni de muneribus sancti Spiritus habent, sicut Testamenta legis et Evangelii, sicut baptismi sacramentum. Qui cum ad Ecclesiam catholicam veniunt, non est in eis ullo modo violandum, aut, quasi non habeant, tradendum; sed tamen eos non ideo debere saluti confidere, quia non improbamus quod illos accepisse credimus.

5. Sed oportet eos cognoscere unitatem, et societatem vinculi charitatis, sine qua omnino quidquid habere potuerunt, quamvis sanctum sit atque venerandum, ipsi tamen nihil sunt, tanto indigniores [Col. 0402D] effecti praemio vitae aeternae, quanto illis donis non bene usi sunt, quae in hac vita, quae transitoria est, acceperunt.

6. Item exemplum, atque imago hujus Saul nuntiorumque ejus in hoc loco Judaeorum non incongrue gestat personam, qui dum adversari cupiunt Christo, habent in ore sacramenta legis et prophetarum ad testimonium Christi, et cum Ecclesia, quasi cum 521 prophetis, de Scripturis disputant, sicut illi cum prophetis vaticinabantur.



CAPUT XV. De David et Abimelech.
[Col. 0403A]

[1Kb] 1. Surrexit itaque David iterum, et fugit in illa die a facie Saul, venitque ad sacerdotem Abimelech, a quo et gladium Goliae sustulit, et panes propositionis accepit. Quae res et sacerdoti mortem attulit, et animadversionem religiosae intulit civitati. Haec itaque gestorum fides est.

[1Kb] 2. Sed quantum ad sacramentum prophetiae pertinet, in Christo Domino nostro impletum est, qui positus in carne, dum insectationem declinaret Judaicam, ad apostolos transiit, cum quibus et desideratum sibi cibum sumpsit; desiderio enim desideravit manducare pascha.

3. Ex quibus Goliae, id est diaboli, arma sustulit. [Col. 0403B] Fortis enim spolia ipse diripuit. His ergo, a quibus receptus est Christus, tribulationes induxit diabolus, et mortem. Omnes enim, ut ait Apostolus, qui in Christo volunt pie vivere, persecutionem patiuntur (II Tim. III). Et Dominus ait: Si me persecuti sunt, et vos persequentur (Joan. XV).

[1Kb] 4. In Doech autem Idumaeo Judae proditoris persona consistit, per quam ista operatus est diabolus, ut ejus proditione, facta in Christo, postea persecutionem Ecclesia pateretur, et occiderentur quamplurimi discipuli Christi, et sacerdotes, et pro nomine ejus persecutiones gravissimas perferrent.



CAPUT XVI. De David et rege Achis.

1. Interea David, cum fugeret Saul, latere voluit [Col. 0403C] apud regem quemdam Geth, nomine Achis. Sed cum gloria ejus fuisset commemorata, 522 ne per livorem rex, ad quem confugerat, aliquid in eum machinaretur, finxit insaniam, et quasi furore correptus, mutavit os suum, defluebantque salivae in barbam ejus, collabebaturque in manibus eorum, et procidebat ad ostia portae.

2. Et dixit Achis rex: Quid huc mihi adduxistis istum? numquid deerant nobis furiosi? et sic eum dimisit. Achis interpretatur, quomodo est? per quod significatur ignorantia, et verbum mirantis, et non agnoscentis. Quod in gente Judaeorum impletum est, qui dum viderunt Christum, non agnoverunt, coram quibus mutavit os suum, et abiit. Erant enim ibi [Col. 0404A] praecepta legis carnalia, erat sacrificium secundum ordinem Aaron, et postea ipse de corpore et sanguine suo instituit sacrificium secundum ordinem Melchisedech.

[2Kb] 3. Mutavit ergo os suum in sacerdotio, mutavit in praeceptis, dans aliud Testamentum, evacuata carnali operatione, atque inde collapsus est in manibus eorum, quando eum comprehendentes crucifixerunt. Et procidebat ad ostium portae, hoc est, humiliabat se, hoc est enim procidere usque ad ostium fidei nostrae, ostium enim portae, initium fidei; inde incipit Ecclesia, et pervenit usque ad speciem, ut cum credit ea quae non videt, mereatur perfrui, cum eum facie ad faciem videre coeperit.

[1Kb] 4. Quod vero in illo quasi furore salivae decurrebant [Col. 0404B] super barbam ejus, Apostolus haec aperit dicens: Judaei signa petunt, et Graeci sapientiam quaerunt; nos autem praedicamus Christum crucifixum, Judaeis quidem scandalum, gentibus autem stultitiam; ipsis vero vocatis Judaeis, et Graecis, Christum Dei virtutem, et Dei sapientiam, 523 quia quod stultum est Dei sapientius est hominibus, et quod infirmum est Dei fortius est hominibus.

[1Kb] 5. Non tantum salivae attendantur, sed attende quia super barbam decurrunt. Quomodo enim in salivis infirmitas, sic in barba virtus ostenditur. Texit ergo virtutem suam corpore infirmitatis suae, et quod forinsecus infirmabatur tanquam in saliva apparebat; intus autem divina virtus tanquam barba tegebatur.



CAPUT XVII. De chlamyde Saulis praecisa a David.
[Col. 0404C]

1. Dehinc in eremo Engaddi, cum persequendum David Saul appeteret, ingressus est David in speluncam, et ibi latebat. Sed rex improvisis exceptus insidiis, quod innocuo moliebatur, inciderat. Scriptum est enim: Qui fodit foveam proximo suo, ipse incidit in eam (Proverb. XXVI). David autem, bona pro malis retribuens, inimicum non occidit, sed pro testimonio facti oram chlamydis regiae abstulit, cum facilius esset exceptum insidiis adversarium perdere magis quam fallere.

2. Quid ergo est quod iste fugiens a facie Saul in spelunca latuit? Quare autem latuit, nisi ut occultaretur, [Col. 0405A] et non inveniretur? Quid est contegi spelunca, nisi contegi terra? qui enim fugit in speluncam, terra tegitur, ne videatur. Portabat autem terram Jesus, carnem, quam acceperat de terra, et in ea se occultabat, ne a Judaeis inveniretur Deus. Si enim cognovissent, nunquam Dominum gloriae crucifixissent (I Cor. II).

[1Kb] 3. Quare ergo Dominum gloriae non invenerunt? Quia spelunca se texerat, id est, carnis infirmitatem oculis objiciebat, et 524 majestatem divinitatis corporis tegmine, tanquam speluncae abdito occultabat. Illi ergo, non cognoscentes Deum, persecuti sunt hominem; nec mori potuit, nisi in homine, quia nec teneri potuit, nisi in homine. Opposuit ergo male quaerentibus terram, servavit bene quaerentibus [Col. 0405B] vitam.

4. Fugit ergo secundum carnem in speluncam a facie Saul, quia passus est usque adeo se occultans Judaeis, ut moreretur. Sed quare usque ad mortem voluit esse patiens, ut fugeret a facie Saul in speluncam? Etenim spelunca inferior terrae pars potest accipi. Et certe (quod manifestum est, et notum est omnibus), corpus ejus in monumento positum est, quod erat excisum in petra. Hoc ergo monumentum spelunca erat, illuc fugit noster David a facie Saul.

5. Tamdiu enim persecuti sunt illum Judaei, quoad usque poneretur in spelunca. Sed quid est quod persecutor ad purgandum ventrem speluncam ingreditur, nisi quod Judaei in Christum conceptam mentis [Col. 0405C] malitiam, quasi odorem fetidum emiserunt, et cogitata apud se noxia, factis deterioribus, dum Christum perimunt, ostenderunt.

6. Sed tamen David Saulem occidere noluit, et cum eum in abdito occultatum antro haberet in potestate, reservare potius quam occidere maluit; ita et Christus, dum esset in spelunca carnis, persecutorem populum in potestate habuit, et non occidit. Scriptum enim erat de eis per prophetam: Ne occideris eos. Tantum denique David summitatem chlamydis ejus silenter abscidit, ut ostenderet prophetia Christum Judaeos non occidisse, sed eis tantum regni gloriam abstulisse, sicque eos persecutione sua vacuos sede vel imperio reliquisse.

[1Kb] 7. Chlamydis enim abscisio regni est amputatio: [Col. 0405D] hoc etiam alio loco idem Saul, cum per inobedientiam peccasset, ostendit. Nam cum veniam precaretur, rogaretque Samuelem ut reverteretur cum illo ad placandum Deum, et noluisset, atque, convertens faciem suam, abiisset, tenuit Saul pinnulam vestimenti ejus, et disrupit eam.

[1Kb] 8. Et dixit ad eum Samuel: Disrupit Dominus regnum Israel 525 de manu tua hodie, et dabit illud proximo tuo, et dividetur Israel in duo. Populi ergo [Col. 0406A] Israel personam figurate gerebat rex iste, qui populus amissurus erat regnum, dum persequitur Christum.



CAPUT XVIII. De hasta ablata Sauli a David.

[1Kb] 1. Quod et sequenter iterum demonstratum est, quando idem David fugiens a facie Saul ingressus est in castra regis, et cum dormientem invenisset, non percussit, non occidit, sed solam lanceam, quae erat ad caput ejus, et lenticulam sustulit, dormientibusque cunctis, egressus de castris, transivit in cacumine montis.

2. Quid est hoc? persequebantur namque Judaei Christum, sed persequendo dormiebant, quia non vigilabant corde. Duritia enim cordis obdormitio est. [Col. 0406B] Dormiunt in vitam veterem, non evigilant in novam.

3. Venit Christus, non eos occidit, sed tulit ab eis scyphum aquae, id est, gratiam legis; tulit et sceptrum regale, regni scilicet potestatem, quam pro maximo habebant, et unde se protegebant temporaliter, et quam adversus Deum per incredulitatem gerebant. Et deinde victor David noster, de castris eorum regressus, transcendit in altitudinem montis coelorum.



CAPUT XIX. De pugna David cum Amalechitis.

1. Interea fugiens David, dum pergeret cum Achis rege Philistinorum in praelium adversus Israel, insurgentes Amalechitae irruerunt in Siceleg, et succendentes eam, captivarunt omnia quae erant David et puerorum ejus. Reversus ergo David ad persequendos [Col. 0406C] Amalechitas, invenit Aegyptium puerum Iassescentem, quem Amalechitae aegrotum in itinere reliquerant.

2. Hunc autem David inventum cibo refecit, ducemque sui 526 itineris fecit. Sicque Amalechitas persequitur, epulantesque reperit, et funditus exstinguit. Quid est enim, quod Aegyptius Amalechitae puer in itinere lassatur, nisi quod amator praesentis saeculi peccati sui nigredine opertus, saepe ab eodem saeculo infirmus despectusque relinquitur, ut cum eo nequaquam currere valeat, sed fractus adversitate torpescat?

3. Sed hunc David invenit, quia Redemptor noster veraciter manu fortis nonnunquam quos despectos a mundi gloria reperit, suo amore convertit, cibo pascit, quia verbi scientia reficit. Ducem itineris fecit, [Col. 0406D] quia suum etiam praedicatorem facit.

4. Et qui Amalechitam sequi non valuit, dux David efficitur, quia is quem indignum mundus deseruit, non solum conversus in suam mentem Deum recipit, sed praedicando hunc etiam usque ad aliena corda perducit. Quo videlicet duce, David Amalechitam convivantem invenit, et exstinguit, quia Christus, ipsis praedicantibus, mundi laetitiam destruit, quos mundus comites habere despexit.



CAPUT XX. De Saule pythonissam consulente.
[Col. 0407A]

[1Kb] 1. Post mortem autem Samuelis congregati sunt Philistini contra Israel. Consuluitque Saul Dominum, et non respondit ei. Quaesivit autem Saul pythonissam, quae suscitaret illi Samuelem. Statimque suscitatus ait ad eum: Quare inquietasti me ut suscitarer? Et quaeritur secundum historiam utrum pythonissa ipsum prophetam de inferno evocaverit, an aliquam imaginariam illusionem fallacia daemonum factam.

[1Kb] 2. De qua quaestione beatae memoriae Augustinus episcopus Simpliciano Mediolanensi episcopo ita scripsit: Inquiris, inquam, utrum potuerit malignus spiritus excitare animam justi, et tanquam de abditis mortuorum repagulis, vel receptaculis evocare, et ut videretur, [Col. 0407B] et loqueretur cum Saul.

527 [3Kb] 3. Nonne majus mirandum sit quod Satanas ipsum Dominum assumpsit, et constituit super pinnam templi? Quolibet enim modo fecerit, factum est. Ita et modus quo Samueli factum est ut excitaretur, similiter latet, nisi forte quis dixerit faciliorem diabolo fuisse licentiam ad Dominum vivum unde voluit assumendum, et ubi voluit constituendum, quam ad Samuelis spiritum defuncti a suis sedibus excitandum.

[1Kb] 4. Quod si illud in Evangelio nos ideo non conturbat, quia Dominus voluit, atque permisit, nulla diminutione suae potestatis et divinitatis id fieri, sicut ab ipsis Judaeis, quanquam perversis atque immundis, et facta diaboli facientibus, et teneri se et vinciri, et illudi, et crucifigi, atque interfici passus est; non est absurdum [Col. 0407C] credere, ex aliqua dispensatione divinae voluntatis, permissum fuisse ut non invitus, et dominante magica potentia, sed volens atque obtemperans occultae dispensationi Dei, quae pythonissam illam et Saulem latebat, spiritus prophetae sancti se ostenderet aspectibus regis, divina eum sententia percussurus.

5. Quanquam in hoc facto potest esse alius facilior intellectus, ut non vere spiritum Samuelis excitatum a requie sua credamus, sed aliquod phantasma, et imaginariam illusionem diabolicis machinationibus factam; quam propterea Scriptura nomine Samuelis appellat, quia solent imagines earum rerum nominibus appellari quarum imagines sunt. Sicut omnia quae pinguntur atque [Col. 0408A] finguntur earum rerum quarum imagines sunt nominibus appellantur, sic hominis pictura, cum pingitur, proprium quodque nomine incunctanter adhibetur, et dicitur: Ille Cicero, ille Sallustius, ille Achilles, ille Hector, hoc flumen Simois, illa Roma, cum aliud nihil sint quam pictae imagines.

[1Kb] 6. Unde et cherubim, cum sint coelestes virtutes, fictae tamen 528 ex metallo, quod imperavit Deus super arcam Testamenti magnae rei significandae gratia, non aliud quam cherubim illa quoque figmenta vocabantur. Item dum quisque videt somnium, non dicit: Vidi imaginem Augustini, sed: Vidi Augustinum, cum eo tempore quo aliquod tale aliquis vidit ignoraret hoc Augustinus.

[1Kb] 7. Usque adeo manifestum est non ipsos homines, sed imagines eorum videri. Et Pharao spicas se dixit vidisse [Col. 0408B] in somniis, et boves, non spicarum, aut boum imagines. Si igitur liquido constat nominibus earum rerum quarum imagines sunt easdem imagines appellari, non mirum est quod Scriptura dicit Samuelem visum, etiam si forte Samuelis imago apparuit ficto machinamento ejus qui transfigurat se in angelum lucis, et ministros suos ornat velut ministros justitiae.

[1Kb] 8. Jam vero si illud, inquit, movet, quomodo a maligno spiritu Sauli vera praedicta sunt, potest et illud mirum videri, quomodo daemones agnoverunt Christum, quem Judaei non agnoscebant. Cum enim vult Deus, etiam per infimos supremosque spiritus aliquem vera cognoscere, temporalia duntaxat ad istam mortalitatem pertinentia, facile est, et non incongruum, ut omnipotens et justus ad eorum poenam quibus ista praedicantur (ut [Col. 0408C] malum quod eis imminet antequam veniat praenoscendo patiantur), occulto apparatu mysteriorum suorum, etiam spiritibus talibus aliquid divinationis impertiat, et quod audiunt ab angelis praenuntient hominibus.

9. Tantum autem audiunt, quantum omnium Dominus atque moderator vel jubet, vel sinit. Unde etiam spiritus pythonis in Actibus apostolorum attestatur Paulo apostolo, et evangelista esse conatur (Act. XVI, 16). Miscent isti tamen fallacias, et verum, quod nosse potuerunt, non docendi magis quam decipiendi fine pronuntiant. Et forte hoc est quod cum illa imago Samuelis Saulem praediceret moriturum, 529 dixit etiam secum futurum, quod utique falsum est.

[Col. 0409A] 10. Magno quippe intervallo post mortem separari bonos a malis in Evangelio legimus, cum inter superbum illum divitem, cum jam apud inferos tormenta pateretur, et illum, qui ad ejus januam ulcerosus jacebat, jam in requie constitutum, magnum chaos interjectum esse testetur (Luc. XVI, 26).

[1Kb] 11. Aut si propterea Samuel ei dixit: Mecum eris, ut non ad aequalitatem felicitatis, sed ad parem conditionem mortis referatur, quod uterque homo fuerit, et uterque mori potuerit, jamque mortuus vivo mortem praenuntiabat, secundum utrumque igitur intellectum habere exitum hanc lectionem, qui non sit contra fidem, perspicit, opinor, prudentia tua; nisi forte profundiori inquisitione inveniatur ad liquidum, vel posse, vel non posse animam humanam, cum ex hac vita migraverit, magicis carminibus [Col. 0409B] evocari, et vivorum apparere conspectibus, etiam corporis lineamenta gestantem, ut non solum videri valeat, sed et agnosci. Et si potest, utrum etiam justi anima non quidem cogatur magicis sacris, sed dignetur ostendi, occultioribus mysteriis summae legis obtemperans, ut si fieri non posse claruerit, non uterque sensus in hujus scripturae tractatione admittatur; sed, illo excluso, imaginaria similitudo Samuelis diabolico ritu facta intelligatur.

[Col. 0410A] [1Kb] 12. Sed, quoniam sive illud fieri possit, sive non possit, tamen fallacia Satanae atque imaginum simulandarum callida operatio decipiendis sensibus humanis multiformis invigilat, pedetentim quidem, ne inquisitionibus diligentioribus praescribamus, sed tamen potius existimemus, tale aliquid factum maligno spiritu pythonissae illius ministerio, quandiu nobis aliquid amplius excogitare atque explicare non datur. Haec sunt quae tunc de pythonissa et Samuele scripsit beatissimus Augustinus.



530 CAPUT XXI. De morte Saulis et Jonathae.

[3Kb] 1. Igitur exorto praelio, percusserunt Philisthaei Israel plaga magna, corrueruntque in praelio Saul [Col. 0410B] et Jonathas. Quos denique pius propheta figuraliter deflet. Qui cum potentes essent, et semper hostibus praevalerent, sauciati illico ac vulnerati, in medio praelio corruerunt.

2. Quomodo, inquit, ceciderunt potentes in medio pugnae? Hoc etiam modo pium Christianorum genus deflet eos qui, non repugnantes daemonibus, labuntur in saeculo, quod est lubricum; Gelboe enim montes interpretantur lubrici montes.



IN REGUM SECUNDUM.
[Col. 0409]


531 CAPUT PRIMUM. Ne David templum aedificet.
[Col. 0409D]

[1Kb] 1. Post mortem itaque Saul ungitur David, et regnat, transfertque arcam Testamenti in civitatem suam; qui cum vellet templum Domini aedificare, admonetur per prophetam a Domino ita: Non tu aedificabis mihi domum, quia vir sanguinum es.

[Col. 0410D] 2. Quid est igitur, quod erga exteriora bella laboranti David interdicitur ne domus Dei ab eo aedificaretur? Templum quippe Dei nos sumus, qui ad veram vitam in ejus inhabitatione construimur, Paulo attestante, qui ait: Templum enim Dei sanctum est, quod estis vos (I Cor. III).

[Col. 0411A] [1Kb] 3. Sed vir sanguinum templum Deo aedificare prohibetur, quia qui adhuc actibus carnalibus incubat, necesse est, ut instruere spiritualiter Ecclesiam non praesumat, quia nequaquam pure maculam in membro considerat oculus quem pulvis gravat, et superjectas sordes tergere non valet manus quae lutum tenet.



CAPUT II. De peccato David in Bethsabee.

[1Kb] 1. Nunc et peccatum David, quid in prophetia signaverit, quanta possumus brevitate, perstringamus. Nomina quippe interpretata 532 satis ostendunt quid etiam hoc factum praefiguraverit. David, ut diximus, interpretatur manu fortis, sive desiderabilis. Bethsabee interpretatur puteus satietatis, sive [Col. 0411B] puteus septimus.

[1Kb] 2. Quamlibet autem harum nominis ejus interpretationem in id quod dicere intendimus assumamus, satis congruit. Nam in Cantico canticorum sponsa, quae illi Ecclesia est, vocatur puteus aquae vivae (Cant. IV). Et huic puteo septenarii numeri nomen in Spiritus sancti significatione conjungitur, propter rationem Pentecostes, quo die de coelo missus Spiritus sanctus venit.

[1Kb] 3. Ad quadraginta novem autem, quod est septies septem, unum additur, quo unitas commendatur. In hac ratione vivit apostolica illa sententia: Sufferentes invicem in dilectione, studentes servare unitatem spiritus in vinculo pacis (Ephes. IV). Dono itaque spirituali, hoc est, septenario, facta est Ecclesia puteus [Col. 0411C] satietatis, quia factus est in ea fons aquae salientis in vitam aeternam, quam qui biberit, non sitiet in aeternum (Joan. IV).

[1Kb] 4. Urias vero, qui fuerit maritus ejus, quid aliud quam diabolum nominis ejus interpretatione significat? Hujus erant pessimo conjugio deligati omnes, quos gratia Dei liberat, ut Ecclesia sine macula et ruga Salvatori proprio copuletur.

[1Kb] 5. Urias namque interpretatur lux mea Dei, Hethaeus autem abscisus, sive quod in veritate non stetit, sed a luce sua superna, quam de Deo habebat, superbiae merito abscisus est; sive quod cadendo, veris viribus perditis, transfigurat se in angelum lucis, audens adhuc dicere: lux mea Dei est. Ergo iste quidem David graviter scelerateque peccavit; [Col. 0411D] quod scelus ejus etiam per prophetam Deus arguit increpando, et ipse abluit poenitendo.

6. Verumtamen ille desiderabilis omnibus gentibus, quasi in solario deambulans, quia in sole posuit tabernaculum suum, adamavit Ecclesiam super [Col. 0412A] tectum se lavantem, id est, mundantem se a sordibus saeculi, et domum luteam spirituali contemplatione transcendentem, atque calcantem.

[1Kb] 7. Et inchoata cum illa primae conventionis notitia, postea 533 ab eo penitus separatum diabolum occidit, eamque sibi perpetuo connubio copulavit. Oderimus ergo peccatum, sed prophetiam non exstinguamus. Amemus ipsum David, quantum amandus est, qui nos a diabolo per misericordiam liberavit.

8. Amemus istum David, qui tam grave in se vulnus iniquitatis poenitentiae et humanitatis confessione sanavit. Sed fortasse quis dicat: Si David imaginem Christi gerebat, quomodo multas uxores et concubinas habuisse scribitur, cum has res Christus et horrescat et damnet? Hoc enim pro figura fiebat; [Col. 0412B] multae enim uxores David multarum gentium et nationum imaginem indicabant, quae per fidem Christi consortio jungentur.

9. Concubinae vero ejus significant haereticorum ecclesias, quae sub Christi nominis titulo manere se gloriantur. Sed quia propter carnalia lucra sectantur Christum, non conjuges, sed concubinae vocantur. Denique nunc reges, si plures habeant uxores, et concubinas, crimen est, quia jam transierunt figurae, pro quibus uxorum vel concubinarum venia concedebatur; et nunc, quia figurae transierunt, venia nulla datur.



CAPUT III. De Absalom.

[1Kb] 1. Illud vero quid significet, quod parricida filius [Col. 0412C] Absalom patrem insequens, primo pater ejus declinans fugit ante faciem ejus securus de victoria; qui aspiciebat imperium perire, quem etiam flevit magno luctu, et deploravit exitum parricidae. Scribitur etiam fugisse David a facie bellantis adversus se filii.

2. Et quoniam scriptum est de populo Jerusalem: Filios enutrivi, et exaltavi, ipsi autem spreverunt me (Isai. I); filius ergo ejus impius significatur tropice, id est, populus Judaicus, qui eum tradidit. Absalom autem, sicut quidam interpretatur, intelligitur patris pax. Quod mirum videtur in historia, quemadmodum patris pax possit intelligi, qui patrem bello persecutus est.

534 [1Kb] 3. Sed qui diligenter ad allegoriam intendunt, [Col. 0412D] inspiciunt Absalom esse Jerusalem, quae etiam et ipsa pax interpretatur, a cujus facie Christus fugit, quando, eam patiendo deserens, in gentibus per fidem successit. Alii Absalom Judam traditorem intelligunt, quem tanta et tam admiranda patientia [Col. 0413A] Christus pertulit, tanquam bonum, cum ejus cogitationes non ignoraret, cum adhibuit convivio in quo corporis et sanguinis sui figuram discipulis commendavit et tradidit.

[1Kb] 4. Quod denique et in ipsa traditione osculum accepit, bene intelligitur pacem Christum exhibuisse traditori suo, quamvis ille tam sceleratae cogitationis interno bello vastaretur. Et ideo Absalom patris pax dicitur, quia pater habuit pacem, quam ille non habuit.



CAPUT IV. Quod David sitiens noluit bibere de aqua cisternae Bethlehem.

1. Item ipse David in praelio Philisthinorum, cum sitiens conversaretur in bello, et aquam quaereret: Quis mihi, inquit, potum dabit de lacu, qui [Col. 0413B] est in Bethlehem? Et ad portas erat inter lacum et David interfusus hostis, et media hostilium cinxerant septa castrorum. Praeciderunt tres viri multitudinem adversariorum, et hauserunt aquam de lacu, qui erat in Bethlehem, et obtulerunt regi bibendam.

[18Kb] 2. Sed rex noluit bibere, sed profudit illam Domino, dixitque: Non contingat mihi hoc facere, ut sanguinem virorum, qui abierunt in animis illorum bibam. Vicit ergo naturam, ut sitiens 535 non biberet, et exemplum de se praebuit, quo omnis exercitus tolerare sitim disceret. Quod si altius velis spectare, et introspicere mysterium, sitiebat David, non aquam quae est in Bethlehem, sed oriundum in eadem Bethlehem ex Virgine Christum in spiritu praevidebat.

[1Kb] 3. Ergo volebat bibere non aquam fluminis, sed [Col. 0413C] lavacrum ex latere Christi fluens, hoc est, non aquarum sitiebat elementum, sed sanguinem Christi. [Col. 0414A] Unde non bibit oblatam aquam, sed Domino fudit, significans sitire se Christi sacrificium, non naturae fluentum, sed illud sacrificium, in quo esset remissio peccatorum, illum sitire fontem aeternum, non qui periculis quaereretur alienis, sed pericula aliena deleret.



CAPUT V. De psalmo XVII.

1. Quaeritur autem cur solus septimus decimus psalmus in libris Regum reperiatur conscriptus. Nec immerito psalmus iste in Regnorum libris solus invenitur, quia regnum illud significatur ubi adversarium non habebimus. Titulus enim ejus est: In die qua eripuit eum Dominus de manu omnium inimicorum ejus, et de manu Saul.

[1Kb] 2. Quis enim figuratur in David, nisi ille qui venit [Col. 0414B] secundum carnem ex semine David, qui utique in corpore suo, quod est Ecclesia, adhuc patitur inimicos? Unde illi persecutori, quem voce mactavit, et, in suum corpus trajiciens, quodammodo manducavit, insonuit de coelo: Saule, Saule, quid me persequeris? Quando autem eruetur hoc corpus de manu omnium inimicorum ejus, nisi cum illa novissima inimica destruetur mors, ut perveniatur ad regnum Dei?



536 CAPUT VI. De catalogo virorum fortium.

[1Kb] 1. Dehinc texitur catalogus virorum fortium in figura sanctorum; qui licet virtutum sublimitate proficiant, tamen usque ad excellentiam divinae Trinitatis nequaquam attingunt. Inde est quod ibi scriptum est: Usque ad tres non pervenit. Quis enim aequabitur [Col. 0414C] Domino, aut quis similis erit Deo inter filios De (Psalm. LXXXVIII)?



IN REGUM TERTIUM.
[Col. 0413]


CAPUT PRIMUM. 537 De Salomone.
[Col. 0413D]

[1Kb] 1. Succedit deinde Salomon, in quo quidem nonnulla imago rei futurae facta est in eo quod templum aedificavit, et pacem habuit secundum nomen suum. Salomon quippe interpretatur pacificus. Ac per hoc illud vocabulum illi verissime congruit, per quem mediatorem ex inimicis, accepta remissione peccatorum, reconciliamur Deo. Etenim cum inimici [Col. 0414D] essemus, reconciliati sumus Deo per mortem ejus.

2. Idem ipse est ille pacificus qui fecit utraque unum, et medium parietem maceriae solvens, inimicitias in carne sua, legemque mandatorum decretis evacuans, ut duos conderet in se in unum novum hominem, faciens pacem his qui longe, et pacem his qui prope. Ipse in Evangelio dicit: Pacem meam relinquo vobis. (Joan., XIV). His et multis aliis testimoniis Dominus Christus pacificus esse monstratur.



CAPUT II. De templi aedificatione.
[Col. 0415A]

[1Kb] 1. Nam id, quod aedificavit templum excellentissimum Domino, et ibi Christum significat, qui aedificavit domum Deo in coelestibus. 538 Non de lignis et lapidibus, sed de hominibus sanctis, hoc est, fidelibus, quibus dicit Apostolus: Templum enim Dei sanctum est, quod estis vos (I Cor. III).

[1Kb] 2. Quod vero eadem domus lapidibus dedolatis atque perfectis aedificata est, et malleus, et securis, et omne ferramentum non est auditum in templo Dei, cum aedificaretur; quid enim domus illa, ut praedictum est, nisi sanctam Ecclesiam, quam in coelestibus Dominus inhabitat, figurabat? Ad cujus aedificationem electorum animae, quasi quidam expoliti [Col. 0415B] lapides, deferuntur.

3. Quae cum aedificatur in coelis, nullus illic disciplinae malleus resonat, quia dolati atque perfecti illuc lapides ducimur, ut locis juxta meritum congruis disponamur. Hic enim foris tundimur, ut illuc sine reprehensione veniamus. Altitudo autem templi hujus dominici ad fidem refertur, longitudo ad spem, latitudo ad charitatem. His enim tribus virtutibus, quasi lineamentis, sanctae Ecclesiae coelestis instructura consurgit.

4. Porro quod parietes templi interius ligno teguntur, hoc ob mysterium dominicae crucis imaginatum est, sub cujus tutela proteguntur omnes sancti, qui indisruptae pacis perseverantia, tanquam lapides vivi in structura Ecclesiae, unitate fidei solidantur. Et bene [Col. 0415C] interius vestitur ligno templum, quia corde creditur ad justitiam. Quod vero tempore dedicationis gloria Domini implevit domum, gloria Domini intelligitur Christus, cujus fide repletus est universus mundus.

5. De qua gloria cum pro adorato vitulo Dominum precaretur Moyses, ut parceret populo peccatori, respondit Dominus: Propitius ero illis; verumtamen vivo ego, et vivit nomen meum, quia implebitur gloria mea omnis terra. Et septuagesimus primus Psalmus canit: Implebitur gloria ejus omnis terra. (Psalm. LXXI). Unde et angeli clamabant pastoribus: Gloria in excelsis Deo, et in terra pax hominibus bonae voluntatis (Luc. II).

6. Quod autem nebula implevit domum Dei, et non [Col. 0415D] poterant sacerdotes ministrare propter nebulam, haec sententia superbos Judaeorum pontifices ac doctores insinuat, qui dum nativitatis Christi sacramenta investigare despiciunt, debitum fidei suae 539 ministerium per erroris nebulam perdiderunt. Ita enim eorum mentes infidelitatis caligo replevit, ut exigentibus propriis meritis non agnoscant cultum credulitatis.

7. Quod vero Salomon idem in eodem templo duodecim boves aereos fecit, quos in aereo labro constituit, [Col. 0416A] qui facie quidem per diversas partes attendunt, sed in uno loco per posteriora colliguntur; quid enim aliud in duodecim bubus quam duodecim apostolos credimus designari, qui facie quidem per diversa respiciunt, sed ita in labro sunt positi, ut posterioribus adunentur? Qui in hac praesenti vita ad praedicationis officium in diversis mundi partibus sunt divisi; in illa vero vita, quae huic vitae posterior est, quia post hanc videbitur, in aeterna gloriae unitate conveniunt.

8. Per diversum ergo mundum praedicando respiciunt, sed in unum perveniendo consistunt. Ideo autem aerei, quia clamor praedicationis eorum in toto mundo insonuit, sicut scriptum est: In omnem terram exivit sonus eorum (Psalm. XVIII). Labrum autem [Col. 0416B] orbem terrae intelligimus, cujus ambitum lustraverunt apostoli, docentes gentes, ut baptizarentur in nomine Patris, et Filii, et Spiritus sancti.



CAPUT III. De sapientia Salomonis.

1. Locutus est autem Salomon tria millia parabolas, et fuerunt carmina ejus quinque millia; quid enim per tria millia parabolas, nisi plenitudo fidei in lege et in Evangeliis a Christo tradita designatur? Quae dum tota multipliciter per allegoriarum sensus sub mysterio Trinitatis disseritur, quasi tria millia parabolae nuncupantur.

2. Carmina autem ejus quinque millia pro quinque sensibus corporis intelliguntur: quos qui in diversis virtutibus bene regit, beatus est, et per eos [Col. 0416C] quasi quinque millia carmina Domino canit. Disputavit autem Salomon a cedro usque ad hyssopum. Cedri nomine celsitudo gloriae in electis accipitur, sicut et Propheta testatur, dicens: Justus, ut palma, florebit, et sicut cedrus, quae est in Libano, multiplicabitur (Psalm. XCI). Hyssopus autem herba humilis est saxo haerens, qua signatur humilitas Christi.

3. Redemptor quippe noster a cedro usque ad hyssopum disputavit, 540 quia ab altera excellentia coelestis gloriae usque ad carnis humilitatem descendendo pervenit, siquidem et cedri nomine pravorum superba elatio designatur, sicut per David dicitur: Vox Domini confringentis cedros (Psal. XXVIII).

4. A cedro itaque Christus usque ad hyssopum disputavit, quia ipse pravorum corda et humilium judicat. [Col. 0416D] Super ligna autem disputavit, dum in cruce pependit. Tunc enim in cedro saeculi arrogantiam inclinavit, quam etiam ad hyssopi humilitatem, id est, usque ad crucis stultitiam ac contemptibilem fidem deduxit.



CAPUT IV. De judicio Salomonis.

[1Kb] 1. Legitur quoque idem sapientissimus primum habuisse judicium inter duas mulieres de pietate certantes; quarum in una dilectio ardebat, in altera simulatio subripiebat. In illo ergo judicio Salomonis [Col. 0417A] Christi figura fuit, ubi mulier illa improba, plebs scilicet Synagogae, vel haereticorum, verae matris, hoc est, Ecclesiae, filium appetebat, quem non ut reservaret, sed revera, ut interimeret, cupiebat.

2. Sed sicut, gladio Salomonis dirimente, propriae matris gemitu teste verus repertus est partus, ita et spiritu Jesu Christi docente, plerumque hi qui a matre seducti et capti sunt errore haereticorum, nonnunquam merentur pro semetipsis gementem recognoscere Ecclesiam matrem. Unde satis convenienterque apparet hanc mulierem haereticorum, vel Synagogae figurasse impietatem, qui et suos nequiter nutriendo interimunt, et alienos quousque perdant, illiciendo persuadent.



CAPUT V. De regina Austri.
[Col. 0417B]

1. Regina autem Austri, quae ab intervallis ultimis excitata veniens, Salomonis audire sapientiam concupivit, jam tunc per illam 541 ventura de gentibus regina desiderans Christum figurabatur, quae juxta Prophetam est circumamicta varietate in vestitu deaurato (Psal. XLIV), et populi sui et paternae domus oblita, currebat cum barbara gente, non animo; quae in aperto peregrina, sed in occulto sanctorum fieri civis optabat.

2. Unde non solum praemio coelesti resurrectionis beata, sed etiam potestate apostolica de Judaeis adulteris judicandis ipsius ore judicis digna censetur, quia Christum in Salomone mirata, verum reginae [Col. 0417C] coelestis affectum in imagine mystica Ecclesiam praevidentis impleverat.



CAPUT VI. De caeteris operibus Salomonis.

[1Kb] 1. Jam porro de caeteris operibus Salomonis quid dicam, quem vehementer arguit sancta Scriptura atque condemnat, et nihil de poenitentia ejus vel in eum indulgentia Dei omnino commemorat? Nec prorsus occurrit quid saltem in allegoria boni significet haec ejus flenda submersio. Nisi forte quis dicat mulieres alienigenas, quarum amore exarserat, significare Ecclesias electas de gentibus.

2. Posset hoc fortasse non absurde intelligi, si illae propter Salomonem desererent deos suos, et colerent Deum ejus. Cum vero ipse propter illas offendit [Col. 0417D] Deum suum, et coluit deos earum, non est quid inde boni conjectari possit.

3. Nec tamen nihil arbitror significare, sed malum, sicut de uxore filiabusque Lot diximus. Apparet enim in persona hujus Salomonis mira excellentia, et mira submersio. Quod igitur in illo diversis [Col. 0418A] temporibus exstitit prius bonum, et posterius malum, hoc in Ecclesia in isto saeculo adhuc simul et uno tempore ostenditur.

4. Nam bono illius bonos Ecclesiae, malo autem illius malos Ecclesiae significatos puto: tanquam in unitate illius areae, sic in uno illo homine, bonos in granis, malos in paleis, aut certe in unitate unius segetis, bonos in tritico, malos in zizaniis.



542 CAPUT VII. De divisione decem tribuum.

[1Kb] 1. Illud vero, quod post mortem Salomonis decem tribus a templo separatae sunt, et duae relictae, satis indicat quod de tota illa gente Apostolus ait: Reliquae per electionem gratiae salvae factae sunt.



CAPUT VIII. De Elia et virtutibus ejus.
[Col. 0418B]

1. Quid autem significaverunt magni illi ac insignes prophetae, qui etiam mirabilia multa fecerunt, Elias, et Eliseus discipulus ejus? Pascitur enim Elias tempore famis a corvis mane afferentibus panem, et ad vesperum carnes, ut intelligas illic Christum.

2. Cui quodammodo salutem nostram esurienti confitentur peccatores, fidem primitias spiritus nunc habentes; in fine autem velut ad vesperam saeculi carnis resurrectionem. Mittitur Elias pascendus ad alienigenam viduam, quae volebat duo ligna colligere priusquam moreretur. Non hic solo ligni nomine, sed etiam numero lignorum signum crucis exprimitur.

[Col. 0418C] [1Kb] 3. Benedicitur farina ejus et oleum, fructus et hilaritas charitatis, quae cum impenditur, non defecisse dicitur: Hilarem enim datorem diligit Deus (II Cor. IX). Vidua autem ista, ut opinor, Ecclesia significatur, quam Christus non frumenti, sed verbi pane pascebat. De qua dicit David: Viduam ejus benedicens benedicam (Psal. CXXXI). Illam scilicet viduam quam Apostolus ait, mortuo viro, quibus velit nuptiis liberam esse (Rom. VII), quia, desinente lege, cui finis est Christus, ad gratiae libertatem transitum faciens Ecclesia, Christo, quasi vidua legis, nupsit. Hujus nunc in vasis oleum gratiae et benedictionis farina non deficit, in omnibus foris gentibus famae manente.

543 [1Kb] 4. Quarum cibi vitae esuriem et fidei Trinitatis [Col. 0418D] inediam congrue praefiguravit illa quodam triennio fames. Quod vero per Eliam in tempore siccitatis nubes illa apparuit, et postea futurae pluviae signum in vestigio hominis ostensum est, significabat quod, nascente Christo in vestigio hominis, ad terras imber de coelo descenderet, qui nos a peccato mundaret.



IN REGUM QUARTUM.
[Col. 0419]


544 CAPUT PRIMUM. De duobus quinquagenariis combustis.
[Col. 0419A]

1. Mittit rex impius duos quinquagenarios cum subditis suis militibus, ut exhibeant Eliam, qui divino igne consumpti sunt; tertius autem missus salvatur.

[1Kb] 2. Quinquagenarius namque numerus poenitentiae confessio est, quo declaratur remissio peccatorum. Judaei ergo nolentes Christum Deum esse perfectum, nec principem poenitentiae, dicunt ad eum: Quinquaginta annos nondum habes, et Abraham nosti (Joan. VIII)? Hi futuro divini ignis incendio exstinguuntur. Tertius autem quinquagenarius, quia conversus ad fidem Trinitatis poenitentiae sacramenta cognovit, indulgentiam meruit.

[Col. 0419B] [1Kb] 3. Quaeritur autem cur Elias vir sanctus super quinquagenarios maledictionis sententiam sic intulit, ut perirent, dum scriptum sit: Benedicite, et nolite maledicere. Sanctus ergo Elias nequaquam illos se instigante maledixit, sed quod in divina praedestinatione cognoverat, prophetando praedixit; in Dei enim dispositione erat ita perire et quinquagenarios ad Eliae vocem, et Simonem ad Petri sententiam. Unde non ultionis voto sancti maledicunt, sed loquuntur quod in Dei voluntate esse noverunt.



545 CAPUT II. De Eliseo, et aquis sanatis.

1. Postulatur Eliseus a populo, ut aquas Jericho steriles, et malignas sanaret. Accepit vas rude fictile, et adjecit in eo salem, et demersit illud in flumine, [Col. 0419C] et statim sanatae sunt.

2. Quo facto praenuntiabat propheta quod Verbum caro fieret, et habitaret in nobis: inde in similitudinem Verbi salem, id est, sapientiam dedit; in vas fictile, in corpus scilicet humanum, immittens in aquam demersit, quod quidem significabat quia omnes populi, qui sub figura aquarum in toto mundo steriles erant, per Christi incarnationem fecunditatem et benedictionem accepturi essent.



CAPUT III. De parvulis maledictis.

[1Kb] 1. Ipse quoque Eliseus figuram Christi gessit. Denique vocabulum ipsum salus Dei interpretatur. Salus autem Dei quis est alius, nisi Filius ejus, qui et Salvator utique vocatur? Parvuli vero illi illudentes [Col. 0420A] saluti Dei, id est, Eliseo, Judaeorum habuere personam, quia crucem Domini Salvatoris subsannabant. Quod dicunt: Ascende, calve, ascende, calve, quia in Calvariae loco Christus ascensurus erat in crucem.

[1Kb] 2. Quod vero conversus maledixit eos Eliseus, et venerunt duo ursi de silva, et interfecerunt quadraginta duos pueros blasphemantes; ita et Christus post passionem suam, et resurrectionem ex mortuis, postea quam ascendit in coelos, sicut Eliseus ascendit Bethel, id est, domum Dei, conversus maledixit Judaeis. Et quadragesimo secundo anno ascensionis suae immisit duos ursos de silvis gentium, Vespasianum scilicet, et Titum, eosque crudeli strage dejecerunt.



546 CAPUT IV. De mortuo resuscitato.
[Col. 0420B]

[1Kb] 1. Mittit Eliseus per servum baculum super mortuum, et non reviviscit: venit ipse, conjungit, et coaptat se mortuo, et reviviscit. Misit sermo Dei legem per servum suum, et non profuit in peccatis mortuo generi humano.

2. Venit ipse descendens de coelorum sublimitate, quasi de montis altitudine, humiliavit se ipsum, conformavit se nobis, mortuisque membris sua membra composuit, nostraeque mortalitati de suo corpore medicinam aptavit. Denique super mortuum septies oscitat, et septiformem Spiritum humano dat generi, per quod vivificatum a morte peccatum resurgat.



CAPUT V. De ferro exsiliente e flumine.

[Col. 0420C] [1Kb] 1. Cum securibus ligna caederentur, de ligno ferrum exsiliens, in profundum fluminis mersum est, atque in lignum, desuper ab Eliseo projectum, reversum est. Ita cum impios Judaeos per corpus operata praesentia Christi, tanquam infructuosas arbores, caederet, quia de illo Joannes dixerat: Ecce securis ad radicem arborum posita est (Luc. III), eis interveniente passione corpus ipsum deseruit, atque ad inferni profunda descendit, quo in sepultura deposito, tanquam ad manubrium spiritu redeunte surrexit.



CAPUT VI. De additione XV annorum Ezechiae.

[1Kb] 1. Decumbentem in lectulo Ezechiam, gravique aegritudine laborantem, 547 ex persona Domini Isaias propheta adorsus est, et praedicans illi quod [Col. 0421A] moreretur; illo autem exorante Dominum in ipso praestituto termino mortis, confestim Dominus vocem ejus audivit, et quindecim annos vitae deprecantis [Forte deprecanti] extendit. Qui numerus quindecim annorum quid sacramenti contineat mysteriique cognoscimus.

2. Nam, ut Apostolus ait: Secundum quod quis operatus fuerit, ita recipiet (Rom. II). Ideoque iste rex, quia Decalogum legis cum quinque libris Moysi integra conservatione compleverat, ideo quindecim annos secundum legis numerum, quam custodierat, ad vitam auctos accepit: per quod figuraliter sciremus quia quicunque per numeri istius mysterium totius legis plenitudinem custodiunt, aeternae salutis praemium consequuntur, ac per legis consummationem [Col. 0421B] ad vitae aeternae plenitudinem transeunt.

3. Cujus quidem regis pro signo conferendae salutis decem gradus domus suae, in quibus umbra descendere consueverat, sol retrorsum ad ortum, unde descenderat, regressus scribitur. Qui numerus quid mysterii habeat videamus.

4. Nam gradus isti temporum ordines sunt, per quos umbra figurarum Christi descenderat, et per quos iterum sol justitiae Christus post resurrectionem ascendit.

[1Kb] 5. Primus itaque gradus descensionis de Deo in angelo fuit, quia magni consilii angelus erat (Isai. IX, 6). Denique et Jacob sic loquitur: Et dixit, inquit, angelus Dei: Ego sum Deus, cui unxisti titulum, et vovisti votum (Genes. XXXI), ut et angelum et Deum [Col. 0421C] ostenderet. Secundus gradus descensionis de angelo in patriarchis fuit, quia in omnibus, ut ait Apostolus, ipse est operatus (I Cor. XII).

6. Tertius in legis datione, quia et in lege ipse locutus est. Quartus gradus in Jesu Nave, ut populum in terram repromissionis induceret. Quintus in judicibus, quia eumdem populum per eos ipse regebat. Sextus in regibus Judaeorum, quia in eis ipse regnabat. Septimus in prophetis, quia per eos est nuntiatus. 548 Octavus in pontificibus, quia ipse summus sacerdos est Patris. Nonus in homine. Decimus in passione.

7. Per hos enim decem gradus, quos ipse per umbram [Col. 0422A] legis priscae Christus descendit, ac rursus post resurrectionem suam sol justitiae Christus per eosdem gradus sursum ascendit in coelum, et omnem illam umbram legis veritatis radiis illustravit, obscura revelans, clausa reserans, et omnia tecta denudans.



CAPUT VII. De divitiis Chaldaeis ostensis.

[1Kb] 1. Quod Ezechias divitias suas Chaldaeis jactantia ostentationis prodidit, et propterea perituras per prophetam audivit, significat Dei servum, qui dum virtutes vanae gloriae studio manifestaverit et prodiderit, mox eas perdere, et daemones operum suorum dominos facere, sicut ille per ostentationis appetitum thesauros suos esse sub dominio Chaldaeorum fecit.



CAPUT VIII. De transmigratione Israel in Babyloniam.
[Col. 0422B]

[1Kb] 1. Jam ipsa in Babyloniam transmigratio, quo etiam spiritus Dei per Jeremiam prophetam jubet ut pergant, et orent pro eis ipsis in quorum regno peregrinantur, quod in illorum pace etiam pax esset istorum, et aedificarent domos, et novellarent vineas, et plantarent hortos, quis non agnoscat quid praefiguraverit, qui attenderit veros Israelitas, in quibus dolus non est, per apostolicam dispensationem cum evangelico sacramento ad regnum gentium transmigrasse?

[1Kb] 2. Unde nobis Apostolus tanquam Jeremias replicans dicit: 549 Volo ergo primo omnium fieri deprecationes, adorationes, interpellationes, gratiarum actiones [Col. 0422C] pro omnibus hominibus, pro regibus, et his qui in sublimitate sunt, ut quietam et tranquillam vitam agamus in omni pietate et charitate. Hoc enim bonum et acceptum est coram Salvatore nostro Deo, qui omnes homines vult salvos fieri et ad agnitionem veritatis venire (I Tim. II).

[1Kb] 3. Ex hoc quippe etiam illis credentibus constructa sunt domicilia pacis, basilicae Christianarum congregationum, et novellatae vineae populi fidelium, et plantati horti. Ubi etiam inter omnia olera granum illud sinapis regnat, sub cujus umbraculis longe lateque porrectis etiam altipeta superbia gentium, tanquam in coeli volatilibus, confugiendo requiescit.



IN ESDRAM.
[Col. 0421]


550 CAPUT PRIMUM. De LXX annis captivitatis.
[Col. 0421D]

[1Kb] 1. Jam quod post LXX annos secundum Jeremiae [Col. 0422D] prophetiam reditur ex captivitate, et templum renovatur, quis fidelis Christi non intelligat post evoluta tempora quae septenarii dierum numeri repetitione [Col. 0423A] transcurrunt, etiam nobis, id est, Ecclesiae Dei ad illam coelestem Jerusalem ex hujus saeculi peregrinatione redeundum?

[1Kb] 2. Per quem, nisi per Jesum Christum vere sacerdotem magnum, cujus figuram gerebat ille Jesus sacerdos magnus illius temporis, a quo templum aedificatum est post captivitatem? Quem propheta Zacharias vidit in sordido habitu, devictoque diabolo, qui ad ejus accusationem stabat, ablatam ei sordidam vestem, et datum indumentum honoris et gloriae; sicut corpus Jesu Christi, quod est Ecclesia, adversario in fine temporum per judicium superato, a luctu peregrinationis in gloriam sempiternae salutis assumitur.

[1Kb] 3. Quod etiam in psalmo dedicationis domus apertissime [Col. 0423B] canitur: Convertisti luctum meum in gaudium mihi, conscidisti saccum meum, et accinxisti me laetitia, ut cantet tibi gloria mea, et non compungar (Psal. XXIX).



CAPUT II. De vasis Domini in Babyloniam deportatis.

1. Quod autem vasa Domini sacrificiis, vel sacramentis mysticis deputata, rex quondam Babylonius de Jerusalem abstulisse, 551 pariterque cum captivis abduxisse, et suis usibus deputasse legitur, miserante autem Deo, post solutam captivitatem vasa illa relata sunt non confracta, et divino rursum [Col. 0424A] cultui mancipata, rex Babylonius diabolus est, qui fidelium populum errorum captivitate vinctum de Jerusalem, id est, Ecclesiam, in Babyloniam, id est, confusionem haereticae pravitatis, abduxit.

[1Kb] 2. Sed et partem vasorum, id est, sacramentorum simul cum captivis asportavit. Nam vasa sacramentorum ipsa sacramenta significant, per quae divini cultus perfectio adimpletur. Detulerunt namque ex eis nonnulla secum haeretici. In primo nomen ipsum Christi, quo se Christianos utique dicunt, asportaverunt legem, Evangelium, Apostolum, psalterium, baptismum, amen, alleluia.



CAPUT III. De reditu populi in Jerusalem.

[1Kb] 1. Cum autem respectu Dei, ignorantiae confusione [Col. 0424B] relicta, populus ad Jerusalem, id est, visionem pacis, quae est Ecclesia Dei vivi, duce Domino, redire festinat, haec vasa, id est, sacramenta, secum deferens, non immutat, sed reportat utique integra; nec confringit, quasi in melius renovanda; sed ea templo restituit, usibusque divinis accommodat.

2. Ita ut ea secum non perdita, sed etiam apud impios servata fuisse, plebs restituta congaudeat. Nec delemus Evangelium, nec oblitteramus Apostolum, amen quoque et alleluia non commutamus, baptisma non iteramus.



DE MACHABAEIS.
[Col. 0423]

[Col. 0423D] 552 [1Kb] 1. De Machabaeis autem quid fratribus loquar, qui sub Antiocho rege pro sacris legibus dira tormenta perpessi sunt? Mater pia cum diversis suppliciis urgeretur, non solum non flevit, sed et gaudens hortabatur ad gloriam passionis.

[1Kb] 2. Sic et mater Ecclesia gaudet, atque in martyribus suis collaetatur, majoremque gloriam per martyria filiorum consequitur, dum eos per septiformem Spiritum superasse diabolum gratulatur. Quis poterit omnia quae illis veteribus legis et prophetarum libris figurate annuntiantur, quantalibet brevitate perstringere? Nisi quis forte putat ingenio fieri, ut ea [Col. 0424D] quae rerum ordine per sua tempora cucurrerunt ad mysticas significationes interpretando vertantur. Hoc forte Judaei possunt dicere, sive Pagani.

[1Kb] 3. Eis autem qui se Christianos esse volunt premit cervicem apostolica auctoritas, dicens: Omnia haec in figura contingebant illis (I. Cor. X); et haec omnia figurae nostrae fuerunt, in quos finis saeculorum omnium venit, suntque universa mysteriis consummata per Dominum nostrum Jesum Christum, cui laus est, et honor, et gloria, regnum et potestas cum Patre et Spiritu sancto in saecula saeculorum. Amen.




[Col. 0425]
APPENDIX AD LIBROS REGUM.



553 De unitate fidei, et charitate, quae plenitudo legis est.
[Col. 0425A]

[1Kb] 1. Quid vir unus? Non solum ille unus dicitur, sed omnes competentes unus dicuntur. Unam sapientiam omnes habentes unum Christum Jesum confitentur; in uno spiritu Dei replentur; inde dicit Apostolus: Omnes quidem currunt, sed unus accipit palmam (I Cor. IX, 24).

[1Kb] 2. Unusquisque insipientium non est unus, sed multi, quia per Scripturam insipiens, sicut luna mutatur. Luna cum videatur una esse per substantiam, per mutationem dierum semper a semetipsa alia est, et diversa; sic peccatores, qui mutantur semper scientia, et cupiunt diversa.

[1Kb] 3. Unus autem dicitur Deus, non de numero, sed quia nunquam a semetipso alter efficitur. Ideo nunquam mutatur, ut est: Tu autem idem ipse es, et anni tui non deficient (Psal. CI, 28).

4. De monte Ephraim. Id est, non de vallibus, neque [Col. 0425B] de campis, non de collibus. De monte Ephraim, qui interpretatur fructificatio; id est ergo, de monte frugifero, Dominus inquit: Dominus montium, non convallium.

5. Elcana interpretatur possessio Dei est. Vir ille habuit duas uxores: prima nobilior Anna sterilis erat, ut fuit prima uxor sterilis Abrahae Sarra nobilior; secunda Aegyptia Agar ignobilior fuit. Et effectus est Abraham pater de ignobili, sic tamen post de nobili conjuge pater.

6. Ita Elcana, qui possessio Dei, prius de secunda uxore efficitur pater, quia clauserat Deus vulvam ejus Annae, ut prius vulvam Sarrae. Post partum Phenennae aperuit Deus vulvam Annae. Phenenna interpretatur conversio, Anna gratia interpretatur.

7. Qui vult effici possessio Dei ducat has duas uxores, et jungat sibi primum eam quae nobilior est, gratiam; haec enim prima per fidem conjungitur, ut Apostolus ait: Gratia enim Dei salvati estis per fidem [Col. 0425C] (Ephes. II, 8). Secundae conjungitur Phenennae, id est, conversioni, quia post gratiam credulitatis morum emendatio fit.

[1Kb] 8. Prima filios nobis generat Phenenna, quia primos nobis fructus proferimus. 554 Et nisi convertamur a malo, non poterimus effici patres de Anna. Phenenna filios habet, sed qui non assistunt; nec tamen inanes, nam de sacrificiis divinis edunt.

[1Kb] 9. Unusquisque ergo, qui convertitur a peccato, ex conversione generat opera justitiae. Et postea excitata Anna per zelum bonum precem fundit Domino, ut ipsa filios generet, qui assistant Deo, hoc est, filios gratiae, qui Deo vacent. In Evangelio hujus historiae forma ostenditur.

[1Kb] 10. Videlicet Martha satagit circa frequens ministerium: explet opera conversationis, et per haec velut filios conversationis generat. Et Maria sedens [Col. 0426A] secus pedes verbi Domini, optimam partem dicitur elegisse, et intelligitur velut gratia gemina procreare.

11. Sic Anna generat filium Samuel, qui Deo assistit, de quo dicitur: Moyses et Aaron in sacerdotibus ejus et Samuel inter eos qui invocant nomen ejus (Psalm. XCVIII, 6); quod interpretatur: Ubi ipse Deus. Ubi enim spiritus gratiae, ibi dicitur Deus, ut Paulus dicit. Et cadens in faciem adoravit Deum dicens: Vere Deus in vobis est.

12. Nisi praecedant opera conversionis, non possumus dona spiritus generare in Silo. Silum nomen loci, in quo offerebantur sacrificia, priusquam templum aedificaretur in Jerusalem, et purgatio fiebat peccatorum. Silum interpretatur evulsio, sive excalceatio, id est, calceamenti resolutio. Locus autem, in quo purgantur peccata, evulsio nominatur, ubi evellitur cor lapideum; et excalceatio, quia omnes, donec ad locum veniamus sanctum, calceati sumus; [Col. 0426B] cum autem perveniamus ad eum, discalceari jubemur.

[1Kb] 13. Ut Moysi dicitur: Solve corrigiam calceamenti tui, locus enim in quo stas terra sancta est (Exod. III, 5), ut indicia mortalitatis abjiceret, quae in calceamentis pelliceis designantur. Unde Salvator dicit: Neque calceamenta in pedibus vestris, quippe qui illam viam incederent. Qui dicit: Ego sum via, et veritas, et vita. Nemo enim viam vitae cum indicio mortalitatis incedit.

14. Silum, ubi est Heli, vir minus laudabilis; pro peccato enim retrorsum corruens expiravit. Si quis retrorsum convertitur a fide, et veritate, necesse est ut cadat, et continuo moriatur.

[1Kb] 15. Heli interpretatur extraneus; extraneus quippe a Deo, qui non tenet disciplinam, et filium non cogitat, non corripit, aut emendat, qui indulget vitiis. Filius Heli Ophni interpretatur excelsus conversionis, quia longe efficitur ab emundatione, haec convertit ad Dominum.

[Col. 0426C] [1Kb] 16. Duos Phinees novimus in Scriptura, illum justum filium Aaron, 555 et injustum filium Heli. significatur Phinees oris obturatio et ori parcens. Sunt in sacerdotibus hodie uterque: qui parcit ori suo, et omnis sermo malus in sacerdote non procedit, Phinei filio Aaron comparatur. Comparantur filio Heli hi sacerdotes qui obturatum os habent, sive imperitia, vel vitio, sive conscientia peccatorum.

17. Donec amoveret eum a lacte. De rationali lacte Annae Samuel depellitur, quia qui Deo offertur, offerri ante non potuit, quam depelleretur a lacte; quandiu puer est sensibus, Paulus dicit: Lac vobis potum dedi, non escam.

[1Kb] 18. Omnis qui primo ab haeresi ad fidem vertitur, a lacte alitur: alienus est sermo justitiae, et non habet sensus ad discretionem boni et mali. Parvulus non potest ascendere ad templum Dei; et ad ministeria [Col. 0427A] sacerdotum interesse; sed nec mater ejus ascendit, cum posset ascendere; gratia enim est mater ejus, quae servat eum, et enutrit.

19. Et oravit Anna, et dixit: Non invenitur orare, nisi per duo verba tantum, et dicit: Laetata sum in salutari tuo. Et aliud est: Quia non est Deus praeter te. Apostolus autem dicit: Orate sine intermissione (I Thess. V, 17).

20. Is, qui in divino versatur officio, omnia gesta ejus, dictaque ad orationem reputantur, quia justus sine intermissione quae justa sunt agit. Propter hoc sine intermissione justus orabit. Et in Psalmis dicit: Elevatio manuum mearum sacrificium vespertinum (Psalm. CXL).

21. Elevat manus actus suos. Aliter, Moyse elevante manum, vincebat Israel, demittente vero, vincebat Amalech, quia donec famulus elevat actus suos ad Dominum, vincit plebs Dei; cum autem demiserit actus suos, vincit Amalech inimicus Dei.

[1Kb] 22. Anna inquit: Exsultavit cor meum. Necessario [Col. 0427B] addidit, in Domino. Ut Paulus dixit: Gaudete in Domino (Philipp. IV, 4). Quia potest quis gaudere in carnalibus. Cum me homines laudant, non in Domino gaudeo; si gaudeo, pungar.

23. Propter verbum Domini cornua justorum. Id vel dicentes: In te inimicos nostros ventilabimus cornu (Psalm. XLIII, 6). In Graeco laeta testatio. Quia ergo cornu petimus, vel cornu ventilabimus. Cornua justi, quia de crucis Christi apicibus justis conferuntur.

[1Kb] 24. In his destruemus adversarias potestates de anima nostra. Dein plantatur in nobis vinea. Dilatatum est os meum, id est, per meditationem verbi Dei ad elevationem cordis veniamus, etiam Apostolo dicente: Os meum dilatatum est ad vos, o Corinthii (II Cor. VI, 11). Ex altitudine enim cordis ori sapientia ministratur.

25. Quia dilatatus sum in salutari tuo, id est, si laetatus fuero in salutare Domini, tunc dilatatum est os meum. Non est sanctus, sicut Deus. Distinctione [Col. 0427C] utitur: non dixit, nisi Dominus, sed nullus est, sicut Dominus. Non est Deus, praeter te, id est, nihil eorum quae sunt naturaliter. Qui solus es; cui, quod es, a nullo datum est. Nam et umbra 556 ad comparationem corporis non est, et fumus ad comparationem ignis non est.

[1Kb] 26. Nolite multiplicare loqui excelsa. Ut Salomon dicit: Altiora te ne quaesiveris (Eccli. III, 22). De quibus praecipitur tibi haec intelligere: Nolite multiplicare loqui, nisi de Patre, et Filio, et Spiritu sancto, ut plenius manifestum fiat, quod loquimur? Post haec tria nihil loquaris.

27. Non exeat inaniloquium de ore vestro, ut Apostolus ait: Quis me liberabit de corpore mortis hujus (Rom. VII, 24)? Aliter: Angelus Satanae, qui me colaphizet (II Cor. XII, 7). Id est, ne magna de me ipso loquar. Non exeat magniloquium de ore vestro. Non declines cor meum in verba malitiae ad excusandas excusationes in peccatis (Psalm. CXL, 4).

[1Kb] 28. Et Salomon dicit: Occasiones quaerit piger, et [Col. 0427D] dicit: Leo foris. Idem dicit: Diabolus subsannabit me, ut mulier me seduxit (Proverb. XVIII, 1; XXII, 13). Justus primum accusator sui est. Injustus non est sui accusator, sed aliorum. Donec quis peccat, neque justus est, nec accusator sui. Non enim qui agit accusat.

29. Arcus potentium infirmatus. Si indutus sis armis [Col. 0428A] Dei, scuto fidei, et galea salutis, et gladio spiritus, arcus potentium munimentis talibus firmabitur. Et infirmi accincti sunt robore, ut est: Quae stulta sunt mundi elegit Deus, ut confundat fortia (I Cor. XII, 8).

30. Infirmus populus est gentilis, qui alienus a Testamento Dei adeptus est fortitudinem, ut Propheta dicit: Fortitudo mea et laudatio mea Dominus (Psalm. CXVII, 14); id est, fortitudo ipse Christus est. Usque sterilis mater nostra est Ecclesia. Et haec peperit septem, id est, septenarium numerum.

31. Et caro mea habens plurimos fructus carnis, fornicationem, immunditiam, impudicitiam, idololatriam, veneficia, contentiones, aemulationes, incitationes, dissensiones. Sterilis, id est, anima; nam aliquando non afferebat fructus justitiae; nec per fidem Christi repleta est spiritu sapientiae, et intellectus, et consilii, et fortitudinis, et scientiae, et pietatis, et timoris Dei.

[Col. 0428B] 32. Deus mortificat, et vivificat. Mortificat me, cum essem mortuus peccato, et tunc vivificat me, cum me facit vivere Deo. Verus David, servans oves patris sui, apprehendit leonem, et interfecit. Titulus psalmi est: Ipsi David, quando filius persequebatur eum.

[1Kb] 33. Hoc factum legimus in libris Regum, illum non dilectum inique, sed humiliatum pie, accepisse a Domino disciplinam, sustinuisse medicinam, non retributionem iniquitati. Ille David laudabilis, sed alius David fortis manu Dominus Jesus Christus.

34. Praeterita enim illa facta figurae futurorum erant. Agnoscamus quemadmodum et Christum filius suus persequebatur. Habebat Christus filios, 557 de quibus dicebat: Non jejunant filii sponsi, quandiu cum illis est sponsus. Inter hos fuit persecutor Judas.



De proximi vel defuncti fratris copula.

[1Kb] 35. Ex lege proximo defuncti vel fratri copula [Col. 0428C] deferebatur ejus uxoris, ut semen fratris vel proximi suscitaret. Inde est quod Ruth, licet ipsa alienigena, tamen quia maritum habuerat ex Judaeis, qui reliquerat superstitem proximum, eam colligentem manipulos suae messis, quibus aleret socrum, BOZ vidit, et amavit.

[1Kb] 36. Non aliter eam accepit uxorem, nisi calceamentum ejus ante solvisset, cui uxor debebatur ex lege. Historia simplex, sed alta mysteria; aliud enim gerebatur, aliud figurabatur. Designabatur enim futurus ex Judaeis Christus, qui proximi sui, hoc est, populi mortui semen doctrinae coelestis semine resuscitaret.

37. Cui calceamentum nuptiale Ecclesiae copulandae perscripta legis spiritualia deferebant? Non Moyses sponsus. Illi enim dicitur: Solve calceamenta; ne ex similitudine nominis sponsus Ecclesiae crederetur. Non alius sponsus, sed solus Christus erat, de quo dixit Joannes: Qui habet sponsam, sponsus est (Joan. III, 29).

[1Kb] 38. Illius igitur calceamentum solvitur; hujus [Col. 0428D] solvi non potest, sicut Joannes: Non sum dignus, inquit, solvere corrigiam et reliqua. Solus ergo sponsus Christus est: cui illa veniens ex gentibus sponsa ante inops, atque jejuna, sed jam Christi messe dives, innubaque, manipulos fecundae segetis verbi reliquias gremio ligat mentis interno, ut exhaustam illam viduam morte filii atque inopem defuncti populi [Col. 0429A] matrem novis pascat alimentis, non relinquens destitutam, et novos quaerens.

39. Solus ergo sponsus est Christus, qui nec synagogae ipsi manipulos suae messis invideat. Utinam se non ipsa excluderet, habuit, quos per se collegisset, quia populus ejus mortuus est, quasi filio indigena defuncto per Ecclesiam manipulos, quibus viveret, colligebat, quos venientes in exsultatione portabant, sicut scriptum est, Venientes autem venient, et reliqua.

[1Kb] 40. Elcana pater venerabilis Samuelis, qui erat possessio Dei; Helcana quippe in possessionem Dei transfertur; animi virtute vir dicitur, et non solum vir, verum etiam vir unus appellatur. Non enim in diversa vagabundus, velut mobilis, atque instabilis, ferebatur, sed firmus, atque inconcussus persistens vir unus erat.

558 41. Et idcirco in monte Ephraim frugifero morabatur, in alta scilicet contemplatione virtutum, [Col. 0429B] ut a nullis subjacentibus et circumlatrantibus vitiorum cogitationibus mentis ejus sublimitas dejiceretur, vel unitas scinderetur.

[1Kb] 42. David cum sociis fugiens a facie Saul figurabat Christum, qui cum apostolis principem mundi lateret, nisi tantum sacerdotibus, ut demonstraret sacerdotalem cibum ad usum transiturum esse prophetam. Sive quia omnes vitam sacerdotalem debeamus imitari, sive quia omnes filii Ecclesiae sacerdotes sunt, offerentes semetipsos Deo hostias spirituales.

43. Ergo intravit David domum sacerdotis, nec sacerdos, periculo mortis proposito, hospitem recusavit; ut sive moraliter hospitalitatis gratia libenter in nos aliena pericula transferamus, sive mystice nec praesumpto mortis exitio Christum hospitio suae mentis excludant sacerdotes.

[1Kb] 44. Ubi Christus spiritualis nequitiae manubias sumens, illum Goliam suis spoliis armisque (spoliavit), ibi David panes petivit. Sed unum accepit, quia non quinque libris Moysi, sed Christi corpore cibus fidelibus [Col. 0429C] paratur.

[1Kb] 45. Doeg autem, camelorum infructuosi gregis custos, Judae proditoris typos implet. Sed in domo Achimelech solus Abiathar princeps sacerdotum a persecutore Saul immunis est, quia nemo potest nocere Christo, principi sacerdotum.

[1Kb] 46. Quid enim? quia David, qui retribuenti mala non reddidit, cum Saul et Jonathas bello occumberent, Gelboe montibus maledicit dicens: Montes Gelboe, nec ros, nec pluviat veniat super vos, neque sint agri primitiarum, quia ibi abjectus est clypeus Saul, quasi non esset unctus oleo. Quid ergo, Saul moriente, montes deliquerunt, quatenus in eis nec ros, nec pluvia caderet? Sed quia Gelboe interpretatur decursus, per Saul unctum et mortuum mors mediatoris exprimitur; non immerito per Gelboe montes superba Judaeorum corda signantur: quae dum in hujus mundi desideriis defluunt, in Christi, id est, uncti, se morte miscuerunt.

[Col. 0429D] [1Kb] 47. Et quod in eis unctus rex corporaliter moritur, ipsi ab omni gratiae rore siccantur, de quibus et bene dicitur ut agri primitiarum esse non possint. Superbae quippe Hebraeorum mentes primitivos fructus non ferentes, quia in Redemptoris adventu ex parte maxima in perfidia remanentes, primordia fidei sequi noluerint.

[1Kb] 48. Sancta namque Ecclesia in primitiis multitudine [Col. 0430A] gentium fecundata 559 vix in mundi fine Judaeos, quos invenit, suscipit, extrema colligens, eos quasi reliquias frugum ponit; de quibus Isaias: Si fuerit numerus filiorum Israel quasi arenae maris, reliquiae salvae fient (Isai. X, 22).

49. Possunt demum idcirco Gelboe montes ex ore prophetae maledici, ut dum fructus, exarescente terra, non oritur, possessores tamen sterilitatis damno feriantur, quatenus ipsi maledictionis sententiam acciperent, quia apud se mortem regis suscipere, iniquitate sua exigente, meruissent.

50. Sic plerumque res quaelibet per historiam virtus est, per significationem culpa. Sicut aliquando res gesta in facto causa damnationis, in scripto autem prophetia virtutis. Quod verum citius ostendimus, si David factum ad medium deducamus, in uno testimonio ad utraque probando.

[1Kb] 51. Quisnam audiens non solum fidelium, sed ipsorum quoque infidelium, non detestatur, quod David [Col. 0430B] in solario deambulans Bethsabee Uriae concupiscit uxorem? quem tamen a praelio revertentem ire ad domum admonet pedes lavare. Qui protinus respondit, dicens: Arca Dei sub pellibus est, et ego in domo mea requiescam?

52. Quem David ad mensam propriam suscepit, eique epistolas, per quas mori debeat tradidit. Cujus autem David in solario deambulans typum tenet, nisi ejus de quo scriptum est: In sole posuit tabernaculum suum (Psal. XVIII, 6)? Et quid est Bethsabee ducere, nisi legem litterae carnali populo conjunctam spirituali sibi intellectu sociare?

53. Bethsabee enim puteus septimus dicitur, quia nimirum per cognitionem legis infusione spiritualis gratiae perfecta nobis sapientia ministratur. Quem vero Urias, nisi Judaicum populum, significat? cujus nomen interpretatum dicitur lux mea Dei. Judaicus autem populus, quia de accepta legis scientia tollitur, quasi de Dei gloriatur luce.

54. Sed huic Uriae David uxorem abstulit, sibique [Col. 0430C] conjunxit, quia videlicet manu fortis, qui David dicitur, in carne Redemptor apparens, dum de se spiritualiter loqui legem innotuit, per hoc, quod juxta litteram tenebatur, hanc a Judaico populo extraneam demonstravit, sibique conjunxit, qui se per illam praedicari declaravit.

55. Uriam tamen ad domum ire David admonet pedes lavare, quia incarnatus Dominus veniens Judaico populo praecepit ut ad conscientiam redeat, et sordes operum tergat, ut spiritualiter mandata legis intelligat, et post tantam duritiam praeceptorum fontem baptismatis inveniens, ad aquam post laborem recurrat.

56. Sed Urias, qui arcam Dei esse sub pellibus meminit, respondit quod domum suam intrare non possit. Ac si Judaicus populus dicat: Ego mandata Dei in sacrificiis carnalibus video, et redire ad conscientiam per spiritualem intelligentiam non requiro. Quasi enim arcam esse sub pellibus 560 dicit, qui praecepta Dei non nisi ad exhibendum ministerium [Col. 0430D] sacrificii carnalis intelligit.

57. Hunc tamen etiam redire ad domum nolentem David advocat. Quia quamvis Judaicus populus ad conscientiam reverti contemnat, tamen Redemptor veniens mandata spiritualia praedicat, dicens: Si crederetis Moysi, crederetis forsitan et mihi; de me enim ille scripsit (Joan. V, 46).

58. Legem itaque Judaicus populus tenet, quia [Col. 0431A] ejus divinitatem loquitur, cui idem populus credere dedignatur. Unde et Urias cum epistolis ad Joab, ex quibus occidi debebat, mittitur, quia idem ipse Judaicus populus legem portat, qua convincente moriatur. Dum enim mandata legis retinens implere nititur, ipse nimirum defert judicium unde damnetur.

[1Kb] 59. Gaza enim, et Ascalon, et Accaron diversa supplicia sustinebunt. Gaza interpretatur fortitudo ejus. Omnes ergo qui sibi applaudunt in fortitudine corporis, et potentia saeculari, et dicunt cum diabolo: Fortitudinem faciam, diripientur in die irae Domini, et ad nihilum redigentur.

[1Kb] 60. Ascalon quippe, quae (interpretatur) pondera, vel ignis homicidae, cum venerit dies irae, sceleris sui mensuram sentiet, et eodem quo operatus est pondere deprimetur. Et quia arsit ad effundendum sanguinem, et multas scandalizavit animas, et impletum est in ea: Virum sanguinum et dolosum abominabitur Dominus, non diripietur, ut Gaza, sed in [Col. 0431B] solitudinem redacta gehennae ignibus concremabitur usque ad pulverem.

61. Necnon et Azotus, quae Hebraice dicitur es David, et in lingua nostra sonat ignis generationis, clara luce testabitur. Arsit enim libidine, et generationis incendio dissipata est; et quia omnes adulterantes, quasi clibanus, corda eorum, et sagittis ardentibus vulnerati sunt. Non in tenebris, non in occulto judicio, sed in meridie, hoc est, quando sancti plenam recipient claritatem, projicientur in tenebras, et sanctorum consortium non habebunt in die judicii.

62. Sed et Accaron, quae interpretatur sterilitas, vel eradicatio, quia nullos fructus habuit, et perversitate doctrinae suae eradicavit plurimos, ipsaque eradicabitur. Has omnes varietates intellige in animarum vitiis atque peccatis. Et quod uniuscujusque opus quale sit ignis probabit. Idcirco infirmi dijudicant saepe multa, quae a fortibus dicuntur, quia [Col. 0431C] ignorant quod in bubus calcitrantibus inclinata illa Testamenti arca, jamque casuram credens Levites erigere voluit, moxque sententiam damnationis accepit.

63. Quid est namque mens justi, nisi arca Testamenti? quae gestata bubus calcitrantibus inclinatur, quia nonnunquam etiam qui bene praeest, dum subjicietur, populorum confusione concitus, ad dispensationis condescensionem ex sola dilectione permovetur. Sed in hoc, quod dispensatorie 561 agitur, inclinatio ipsa fortitudinis casus putatur imperitis. Unde et nonnulli subditi contra hanc manum reprehensionis mittunt, sed protinus ipsa vitae merita deficiunt.

64. Recte Oza dicitur, qui videlicet robustus Domini interpretatur. Quoniam praesumptores quique, nisi audaci mente robustos se esse in Domino crederent, nequaquam meliorum facta vel dicta velut infirma judicarent.

[Col. 0431D] [1Kb] 65. Dabo tibi reges in furore meo. Si ergo, irascente Deo, secundum nostra merita rectores accipimus, in illorum actione legimus, quia de sola aestimatione pensemus, quamvis plerumque electi subjacent reprobis. Inde et David Saulem pertulit, quia dignus tunc fuit qui tanta praepositi asperitate premeretur. [Col. 0432A] Sic ergo, sicut merita subditorum, tribuuntur personae regnantium, ut saepe qui videntur boni, accepto mox regimine permutentur, Scriptura dicente: Qui cor cum dignitate mutavit.

66. Unde scriptum est: Ecce cum esses parvulus in oculis tuis, caput te constitui in tribus Israel. Sic pro qualitatibus subditorum disponuntur acta regnantium. Ut saepe pro malo gregis etiam vere boni delinquat vita pastoris. Ille enim, Deo attestante, laudatus, ille supernorum conscius David propheta, populum numerando peccavit. Et tamen vindictam populus, David peccante, suscepit.

[1Kb] 67. Cur hoc? videlicet per meritum plebium disponitur ordo rectorum. Justus vero judex peccantis vitium ex ipsorum animadversione corripuit, ex quorum causa peccavit. Sed quia ipsa voluntate superbiens, a culpa alienus non suscipit, vindictam culpae etiam ipse suscipit. Nam ira saeviens, quae corporaliter populum perculit, rectorem quoque [Col. 0432B] populi intimo cordis dolore prostravit.

[1Kb] 68. Ibant autem in directum vaccae per viam quae ducit Bethsames, pergentes, et mugientes, et non declinabant neque ad dexteram, neque ad sinistram. Quid igitur vaccae, nisi fideles quosque in Ecclesia designant? Qui dum sacri eloquii praecepta considerant, quasi superimpositam Domini arcam portant.

[1Kb] 69. De quibus hoc etiam praenotandum, quia fuisse fetae memorantur, quia sunt plerique, qui in via Dei intrinsecus positi, foris carnalibus affectibus ligantur, sed non declinant a recto itinere, qui arcam Domini portant. Ecce etenim Baal Bethsames, quippe dicit domus solis. Et Propheta ait: Vobis autem, qui timetis nomen Domini, orietur sol justitiae (Malach. IV, 2). Si igitur ad aeterni solis habitationem tendimus, dignum profecto est ut de Dei itinere pro carnalibus affectibus non declinemus.

70. Tota enim virtute pensandum est, quod vaccae Dei plaustro suppositae 562 pergunt, et gemunt; dant ab intimis rugitus, et tamen de itinere non [Col. 0432C] declinant gressus. Sic nimirum praedicatores Dei verbi, sic doctores, sic fideles quique esse intra sanctam Ecclesiam debent, ut compatiantur proximis per charitatem, et tamen de via Dei non exorbitent per compassionem.

[1Kb] 71. Nix itaque nunc innocentiae nitor et gratiae, nunc hiems et frigus charitatis intelligi potest. Quod autem legimus in Regnorum libris, Banaiam quemdam de fortibus Israel descendisse in cisternam, et percussisse leonem in tempore nivis, indifferenter puto in locis illis positam nivem, quia et Christi gratia, quae in hoc mundo resplenduit, et frigus charitatis Dei, quo refrixerunt homines nivis nomine potuit Scriptura sacra significari.

[1Kb] 72. Banaiam vero figuraliter intelligimus Salvatorem, quia juxta vim nominis sui ipse aedificator Dominus; de quo propheta vaticinaverat, quia per eum aedificandam Ecclesiam dixit: Aedificans Jerusalem Dominus. Itemque: Aedificavit Sion; quod verbum in factura Hevae, quae Ecclesiae typum habuit, [Col. 0432D] Scriptura propria significatione posuit, dicens: Et aedificavit dominus Deus costam, quam tulerat de Adam in mulierem. Et Paulus construi eam videns, ait: Dei aedificatio estis.

[1Kb] 73. Samuel cur ter vocatur? quia et propheta [Col. 0433A] fuit, sacerdos, et dux. David annis XL primum ex tribu Juda regnavit. Roboam annis . . . Abia . . . Assa justus . . . Joram . . . Ochozias . . . Athalia . . . Johas . . . Amasias . . . Azarias . . . Joatham . . . Achaz . . . Ezechias . . . Manasses . . . Ammon . . . Josias . . . Joas . . . Eliachim . . . Joachim . . . Ezechias . . . Astraph XIV, III [Col. 0434A] annis, XLI, VII annis, L annis, IV annis, XL annis, VI annis, XIV annis, XVI annis, XXIX annis, LV annis.


RUBRICA.

Incipiunt capitula de libro Esdrae.

De septuaginta annis captivitatis, etc.




[Col. 0433]
VARIAE LECTIONES.



AD LIBRUM DIFFERENTIARUM RERUM.
[Col. 0433A]

Num. 1, ut in Dei; al. in Dei, omisso ut. Ib., intelligerent; al. intelligunt. N. 3, et color; al. et calor. N. 7, Spiritus sanctus . . . procedens; al. Spiritus ex Patre, et Filio non genitus, sed procedens. N. 9, nec [Col. 0433B] genitus; alii addunt, nec genitus, nec creatura esse videtur, sed increatus. N. 11, relative tria; al. relativa tria. N. 14, gratiae et veritatis; al. gratia et veritate. N. 30, facta, praecessit, etc.; al. facta processit, quae tamen res ex se facta non aeternitate. Ib., cantum; al. cantu. N. 32, receptionem; al. resurrectionem. N. 35, genus; al. genus futuri saeculi. N. 36, De rerum, etc.; al. om. titulos, hic, et alibi. N. 41, scripserunt; al. decreverunt. N. 43, singuli animo immortales; al. singulari animo mortales. Ib., impares; al. pares. Ib., ad voluptates . . . caduci; al. ad voluntatem Dei vita caduci. Ib., queruli; al. quasi soli. N. 53, confert decentiam; al. conferat dignoscentiam. N. 55, aggeribus; al. custodiarum aggeribus. Ib., aer ictus; al. erectus. N. 57, defluendi; al. defluentis. N. 61, partes sunt; al. arces sunt. N. 68, in circulorum, etc.; al. in circulorum complexus ordinata sunt modo. N. 70, admisisse; al. adivisse. N. 74, et actionem; al., et rationem, corporisque virtutem a vicesimo. N. 75, quadragesimo; al. quadragesimo nono. N. 78, inducunt; [Col. 0433C] al. induunt. N. 80, potestatem; al. possibilitatem. Ib., pubertatem, etc.; al. pubertatem autem egressi mox adolescentes. N. 82, mollier; al. mollior. N. 83, virilitate; al. viriditate. N. 93, caro est, quae proprie; al. omnis caro est corpus, non omne corpus caro est, sed caro est, quia proprie. Ib., non subjaceat; al. om. non. N. 95, sopiri; al. separari. N. 98, corporis; forte, corpori. N. 101, sive colore; al. sine calore. N. 103, Deus esset; al. Deus non esset. N. 104, dixerunt, etc.; al. dixerunt, rationabilem, per quam invisibilem rem concupiscit; irascibilem, per quam impetus irae sunt, emendat et corrigit; concupiscibilem, per quam, etc. N. 107, non concipiuntur; al. om. non. Ib., alteram propositionem destruit; al. alienae propositioni deseruit. N. 109, procedens; al. descendens. N. 112, exaltat; al. exsultat. N. 113, lapsam; al. lassam. Ib., victores ultimo; al. victores ultimus. N. 115, effectum; al. affectum. Ib., volentem; al. nolentem. N. 116, peccandum; al. praevaricandum. N. 117, obsequentem; [Col. 0433D] al. subsequentem. Ib., praedestinando; al. praedestinatos. N. 124, esus; al. esca. N. 127, omnes servos; al. homines servos. N. 131, transituri; al. transitoria. N. 136, ei qui; forte, ejus qui; vel ille qui. N. 138, destruunt; al. differunt. N. 140, spectationis; al. exspectatione. Ib., cujus; al. cujus charitati. N. 146, ad boni; al. ad unum. N. 148, ex verbis. Sapientiam; al. ex verbis, sapientia ex sententiis; sed sapientia. Ib., indiserta; apud Grialium indiscreta, quod mendum puto. N. 153, hac, etc.; al. haec, ut quidam ait, sicut ferrum venenum, sic armat eloquium. N. 156, referre; al. deferre, quod fortasse melius. N. 158, restinguit; al. restringit. N. 160, studioque; al. studioque boni. Ib., tenetur; al. terretur. N. 161, octo sunt; al. septem sunt. Ib., et harum, etc.; al. et earum regina ebrietas, et superbia. N. 165, dum quemlibet; al. dum quia non libet. N. 168, genus eorum; al. genus superbiae est eorum. Ib., observatione; [Col. 0434A] al. conversatione. N. 169, reprimunt; al. respuunt. N. 170, et pereat. Jam superbiam; al. et per avaritiam. Superbiam.



AD ALLEGORIAS.

Num. 1, obteguntur; al. leguntur. Ib., annotata; [Col. 0434B] al. mutata. Ib., brevis, etc., al. breviter stylo scribendi decrevi. N. 2, in ratione; al. in oratione. N. 5, pastor ovium; al. pastor, et rector fidelium. N. 6, aetate; al. fratre. N. 9, spe invocavit; al. primus coepit invocare. N. 17, altitudinem; al. capita. N. 33, opera pariunt. Sic legendum. Grialius, opere pereunt; al. opere pariuntur. N. 36, stabili; al. stabiliores. N. 38, somno; al. somno quievit. N. 55, consolandi studium; al. consulendi negotium. N. 69, quem Christus, etc.; al. quem cum peccato dies judicii invenerit. N. 70, qui Israeliticum, etc.; al. a quibus Israeliticus populus colligatur, ne cum gratia confiderent. N. 80, reperti; al. praecepti. N. 81, Dalila. Grialius mendose, Dalida. N. 87, sacerdotes; al. sacerdotis, quod non displicet. N. 88, aemulationem; al. imaginem. N. 94, elevationis; al. elationis. N. 95, ita Christus . . . assumptus est; al. ita Christus carnem suam, in qua natus est, et passus, et resurrexit, assumpsit. N. 99, auctoritatem; al. austeritatem. N. 104, acquirendam; al. exsequendam. [Col. 0434C] N. 110, in otio; al. in vita. N. 113, in gentibus; al. in cantibus. N. 116, constitutus; al. elevatus. N. 120, patet ingressus; al. fuit regressus, vel fuisse regressus comprobatur. N. 123, Judaicae hirundines; al. Judaici passeres. Ib., dum eos . . . obcaecant; al. dum ejus luminis sacramentum male obscurant. N. 127, devictam; al. devinctam. N. 131, comparat; al. orsus. N. 137, peragitur; al. spargitur. N. 139, parit; al. parturit. N. 142, populos . . . cognituros; al. populos, qui fidei luce cognita praedicaverunt. N. 151, detraxit; al. detrusit; forte, retraxit. N. 160, laborabat, figuram; al. add. laborabat, et curata est, filia quidem archisynagogi Judaeorum typum tenuit, haec autem, quae profluvio sanguinis laborabat, et curata est, figuram. N. 170, recreatur; al. sanatur. N. 174, a diaboli laqueis abstractam; al. diaboli laqueis astrictam. N. 175, praeceptorum, sed sicut; al. praeceptorum sunt fenerati, sed tamen. N. 182, venerunt; al. convertuntur. N. 183, emundat; al. emendat. Ib., exercuit; al. expressit. N. 188, perdit; al. perdet; [Col. 0434D] forte, perdidit. N. 189, vocaverunt; al. provocaverunt, vel praedicaverunt. N. 191, homo autem, etc.; al. hominem autem non habentem. Quod sustineri potest, ut urbem quam statuo, vestra est. Num. 196, discedunt; al. decidunt. N. 200, eaque morali; al. atque moraliter. Grialius edidit ea quae mortali. N. 202, corporis acceptos; al. operis accipitur. N. 209, postulabat ab amico; al. postulat amicum. N. 210, auferunt; al. repetunt. Sic Vulgata, Luc. XII, 20. N. 211, humanum . . . schismatis; al. humanam fidem, et religionem invicem separatam in dissensionem schismatis. N. 213, humilitatis; al. per gratiam humilitatis. Ib., commutabitur; al. renovabitur. N. 214, curata: al. erecta est. Ib., quibus . . . accipimus; al. quibus curvata erat, erigitur, accipiens. N. 216, conversione; al. confessione. N. 221, ad sacerdotes; al. ad sacramentum. Ib., varietate; al. vanitate. N. 229, accepta gratia; al. acceptam gratiam. Scilicet utor cum accusativo, ut [Col. 0435A] alibi. N. 231, quod laboravit; al. qui inde plus laboravit. N. 233, mutatur; al. misit. N. 234, per Jesum deductum; al. per Jesum Evangelio priori de Aegypto inductum. N. 239, angelo; al. piscina illa. N. 240, vitiatum; al. venumdatum. N. 241, quatriduanum; al. triduanum. Ib., propago mortis; al. pro plaga mortis. Ib., contemptus; al. tempus. N. 242, servus; al. similis. N. 244. Barabbas; Cod. Flor. Barrabas cum hac nota: »Si legitur per duo rr interpretatur filius magistri, quia rabbi dicitur magister; si vero per unum r, interpretatur filius patris, quia Hebraice barabas dicitur pater.« N. 246, peregrinus; al. ductor. N. 250, per quam; al. in qua.



DE ORTU ET OBITU PATRUM.

Num. 1, sententiali brevitate; al. sententia, et libri novitate. Ib., notata; al. sociata. Ib., leguntur; al. leguntur, qui in Scriptura laudibus praefuerunt. N. 2, dominandi; al. dominatus. N. 3, florentis; al. fluentis. Ib., fecunda . . . vere; al. fecundabatur perpetuo virore. [Col. 0435B] N. 4, exsulem, etc.; al. expulsam se e paradisi gaudiis mortisque labore subactam ingemuit. N. 6, non silens; al. nobilis. N. 7, angustias; al. insaniam. Ib., contractibus; al. contactibus, quod genuinum puto pro contagionibus. Ib., expulsus; al. exclusus; scilicet in aequalem habitationem beatae vitae. Ib., restituet, etc.; al. restiturus cum Elia ad mortalis vitae conditionem; quod verum arbitror, ut restiturus sit pro restituendus more Isidoriano. Num. 8, iste jussus; al. iste justus. Ib., nec horruit; al. nec horruit turbulentum diluvii fluctum. N. 9, edocetur; al. educitur. Ib., ac laetus; al. electusque; al. electisque. Forte, electasque. N. 10, versis; al. aversis. N. 11, vere; al. jure. N. 12, Isaac annum; al. Abrahae annum. N. 13, peregrinatione; al. peregrinis. Ib., victoria; al. victoriae praeda. Num. 14, in mysterio veneraretur; al. in ministerio demonstraret. Ib., genere; al. germine. Ib., devotus; al. dilectus. N. 15, septimo; al. sexto. Ib., marmore; al. marmore, et opere elegantissimo. N. 16, qui fuit amicus [Col. 0435C] Abrahae; al. quae fuit curia Abrahae. Ib., veneratione; al. consecratione; vel sacratione; vel sacramentis. N. 17, amorem; al. timorem. N. 18, et innocentem habitans domum; al. et innocentem abjiciens domum, qui peregre profectus, dum consortium exigeret (forte, effugeret) hominum, comitatum meruit angelorum. Hic autem; al. innocenter habitans domum, nec hispidus, ut frater, nec sanguinarius, ut Edon. Hic autem. Ib., pertulit; al. praecipuit. Ib., dum consortio; al. dum consortium, ut accusativus sit pro ablativo. Num. 19, cum patribus suis; al. cum patribus suis, et a filiis reductus est in terram Chanaan, et sepultus juxta patrem. N. 21, possessionis; al. successionis. N. 22, fit . . . futuro; al. fit interpretatione sapiens in concilio futuro. Ib., ad reddendam, etc.; al. ad reddenda bona pro malis, et ad retributionem gratiae. Ib., fame depulsa necessitatis; al. famis depulsa necessitate. N. 23, centum, et decem annis; al. CXV annis. Ib., quam nunc, etc.; al. quae nunc tam Latine, quam Graece Sichima vocatur. Num. 25, primogenitus; al. primitivus. [Col. 0435D] N. 27, junctus; al. unctus. Ib., sortibus; al. sceptris; vel sceptis. N. 29, de benedictionibus, etc.; al. de benedictionibus fructus donans, porrigensque regibus. N. 31, pro fratribus; al. pro filiis Israel. Ib., hostes gentesque; al. hostes gentis. N. 32, replens deliciis principes; al. repletus deliciis principum. N. 33, abundans; al. abundantior. N. 34, escas principibus; al. suo mystico robore possidet tribuens principibus. N. 36, una cum Joseph, etc.; al. una cum fratre possedit Joseph tribum. Num. 37, clarus; al. stabilis. Ib., extemplo; al. exemplo. Ib., fidei lorica armatur; al. fidem religionis armans. Ib., doluit; al. non doluit. Ib., inter supplicia; al. super dira supplicia. Ib., male suadentem; al. malesuadam. Ib., duplicem claritatem; al. multiplici claritate. N. 38, in accentu; al. in accinctu. Ib., quadraginta; al. septuaginta; al. septuaginta octo. Ib., quadraginta octo; al. sexaginta quatuor. Ib., notatur; al. notatur, inquiens: Amram [Col. 0436A] mater, cujus fuit Tocabet, ex tribu. N. 39, firmaret; al. formaret. Ib., insinuatam; al. in sinu; vel in sinum positam. Ib., caloris; al. coloris. Ib., exquirendo; al. exsequendo. Ib., interposuit; al. interposuit irascenti, consulentique opposuit modum irascendi. Num. 40, oppugnatores Israel; al. oppugnatum Israel; vel oppugnatoris. Fortasse propugnatoris Israel; vel oppugnatoris sine Israel. Ib., eorumque; al. ad ultimum. N. 42, pertulit; al. adimplevit. N. 43, non contigit; al. om. non. Ib., superavit; al. separavit. Ib., Nebo; al. Thabor. N. 45, Moysi; al. Moysi uterinus. Ib.; electa; al. ejecta. N. 46, qua percussa Moyses; al. quae percussa a Moyse. N. 47, expediret victoriam, al. expediretur victoria. Ib., resistere. al. stare; vel sistere. Ib., inexpugnabiles; al. inaestimabiles. N. 49, percussit; al. perculit; vel transfixit. Ib., praemiumque . . . meruit; al. primum aeternae memoriae nomen Israel meruit. Ib., placavit; al. accepit. Num. 50, explorans; al. exploratus. N. 51, Galaadites; al. filius meretricis mulieris Galaaditis; al. ortus ex tribu Gad. [Col. 0436B] Ib., exsuperans; al. spernens. N. 52, rugientem; al. fugientem. Ib., mortui; al. leonis mortui. Ib., vinctis, al. junctis. Ib., rescissis; al. rescinctis. N. 53, viginti; al. XXII. N. 54, connumeratus Moysi; al. cognominatus cum Moyse. N. 55, in Bethlehem; al. secus Bethleem. N. 57, innocuum non tantum; al. non nocuit, nec tantum. Ib., quadragesimo; al. quadragesimo, atque tertio. N. 58, in Hebron; al. contra Hebron. Num. 59, dispositionem; al. disputationem. Ib., cogitationes; al. iras bestiarum, et cogitationes. N. 61, Elias; al. Elias, qui interpretatur dominus Deus. Ib., disciplinae structus in sancta; al. districtus in disciplinae sanctae. N. 62, vel qui cum eo; al. et Enoch, qui cum ipso. Ib., jacebunt; al. tribus diebus, et sex horis jacebunt. N. 63, suscitati; al. suscitata. Id est, cadavera. N. 65, personavit; al. personuit. N. 66, vasculo; al. solis vasculo. Ib., insultantes sibi; al. insultantes se. Ib., plebe refecta; al. ubertate facta. Num. 67, lavacro; al. repletum lavacro. Ib., misso; [Col. 0436C] al. misso resilire et. Ib., fecit; al. coepit. Ib., praedixit; al. praedicavit. N. 68, cadaveri. Sic Mss. Grialius, cadaveris. Ib., satis dignum, etc.; al. satis digno mortuus est, sepultusque in Samaria digna habitus veneratione. N. 69, ex numero; al. ex genere. Ib., quaque . . . abjecta; al. quamque . . . abiit et; forte, abjecit, et. N. 70, tempestates; al. potestates. N. 71, ascendentem; al. recedentem; vel redientem, pro redeuntem. Ib., descendere; al. ascendere. Ib., secuit; al. serra secuit. Cod. Florent. sancti Marci sic exhibet hanc periodum: Ultimo a Manasse genero suo a vertice per medium sectus sic perhibetur occisus. Num. 72, non poteris, etc.; al. nemo potest videre faciem meam, et vivet. Ib., narraverat; al. noverat. Ib., ac media, etc.; al. ac mediam tantum ejus vidisse speciem, omisso propheta scribat. Pro mediam, al. nudam. Ib., exposuerat; al. operuerat. N. 74, colunt, etc.; al. coluerunt, cujus sepulcrum insigni cultura hactenus iidem Aegyptii venerantur. N. 76, Chaldaeorum; al. Chaldaeorum sacerdotum. Ib., Juda post; al. Juda filio [Col. 0436D] Josiae post. Ib., instantia; al. constantia. N. 77, gestis; al. portentis. Ib., mendacium; al. judicium. Ib., aspirationis; al. inspirationis. Num. 78, subvertit; al. cum Cyro destruxit. Ib., montes a Borea; al. montis arbores. Ib. ad partem, etc.; al. ad Parthiam non defluxerit. N. 79, effecerit; al. effecerit. Et ita accidit. N. 80; hic fuit, etc.; al. filius Phatuel de tribu. N. 81, ruborum mora distringens; al. sycomoros vellicans; vel roborum moras distribuens. Ib., ad Australem plagam; al. ab australi plaga. Ib., eremi; al. in eremo. Ib., usque ad mare, etc.; Cod. Alban. usque mare Rubrum, atque a mari Rubro usque ad Indorum fines. Num. 83, prophetavit; al. prophetavit annis quinque. N. 84, de Geth, quae est in Opher; al. de Geth civitate. Ib., sed magister; al. sed sors. N. 85, in poenitentia; al. in praesentia. Ib., et saluti; al. et salutem. Ib., umbraculo; al. umbram. N. 86, magno projectus; al. valde porrecto jactatus. N. 92, [Col. 0437A] egressionem; al. regressionem. Ib., praedicebat; al. praedicabat. N. 93, esset; al. gessit. Ib., praevaricatus; al. praedicaturus. N. 94, gentium; al. gentium alienigenarum. Num. 95, sepultumque, etc.; al. sepultusque est in Bethel, et propheta ille, qui. N. 97, sacerdotis, qui, etc., al. sacerdotis CXXX annos agens, congregatis . . . populis . . . exstinctus est. N. 98, lumine; al. caecitatem luminis incurrit. N. 99, immolatis; al. immolatitiis. N. 100, restinxerunt; al. exstinxerunt quoque caminum flagrantis incendii. N. 101, fecit Jerusalem; al. fecit templum in Jerusalem. N. 102, jus quoque sacerdotum; al. ejusque sacerdotes. Num. 103, Susim; al. Susis, quod verum puto, ut Susis sit velut indeclinabile. Ib., cruci tradendum; al. trucidandum. N. 104, viris; al. virorum. Quod non displicet. Ib., principem; al. principem saevum. N. 108, vox Verbi; al. dux Verbi. N. 109, Herodi prohiberet; al. Herodem prohiberet. Ib., praemium; al. promissum. N. 110, sermone; al. nomine. N. 111, clara stirps; al. clara ex stirpe; Cod. Veron. stella clara, sermone Syro [Col. 0437B] Domina, stirps David. N. 112, crudeli necis; al. corporalis necis: Ib., pertransibit; al. pertransiet. Ib., an pro verbo, etc.; al. an per verbum validum, et acutum omni. Ib., reperiatur; al. nec reperiatur. N. 113, Petrus; al. Petrus obediens, vel agnoscens. Ib., principatus, et caput; al. firmamentum. N. 115; harum virtutum signis; al. his virtutibus magnus. Ib., mortuos animavit; al. infirmos sanavit. Ib. reiteravit. al. redintegravit. N. 116. viduam. al. filiam. Num. 117, sexto; al. septimo. Ib., deorsum; al. deorsum verso capite. Ib., crucifixus est; al. add. eo die, quo et Paulus apostolus decollatus est. Ib., tertio . . . plagam; Cod. Palat. om. N. 118, ovis; al. agnus. Ib., Tharsus; al. Judaea. Ib., genus; al. genitus de tribu. N. 119, verbi; al. verbi Dei. N. 121, Pythonis, etc.; al. Pythoni discedere imperavit, ac discessisse damnavit. N. 222, nuditatem, etc.; al. nuditatem, die ac nocte profundi maris naufragia, mille pericula ferarum, verbera, etc. N. 123, sexto; al. septimo. Ib., occidentalem; al. orientalem. N. 124, decorus; al. virilis, ac decorus. Ib., Patris; al. Patras, scilicet, ut indeclinabile. Num. 125, Jacobus; al. Jacobus, qui [Col. 0437C] interpretatur supplantator. Ib., in Marmarica; al. in Achaia Marmarica; vel in Marmarica Achaiae. Vide Isidoriana, cap. 61. N. 126, Joannes; al. Joannes qui interpretatur gratia. N. 127, metallo; al. exsilio. N. 128, fuit; Cod. Pat. fecit. Ib., littoreaque . . . fragmina; al. littoreaque saxa in gemmarum fragmina. N. 129, sexagesimo septimo; al. LXVIII, vel LXXVII. Ib., vetustatis; al. vetusto; forte, vetustus. N. 131, Philippus; al. Philippus, qui interpretatur os. Ib., unde et Petrus; al. Andreae, et Petri. Ib., Gallis; al. Galatis, vel Galliis. Ib., crucifixus . . . obiit; al. crucifixus est, lapidatusque oppetiit. Ib., requiescit; al. add. cujus natalis est Kalendas Maias. Num. 132, Thomas, etc.; al. Thomas, qui interpretatur abyssus Christi, Didymus Graece nominatus. N. 133, ex Syra lingua suscipiens; al. Syra lingua suscepit, interpretatur filius suspendentis aquas. Ib., in sorte; al. in sortem. Ib., conditur; al. conditus est, cujus natalitium octavo Kalendas Septembris creditur. N. 134, Matthaeus; al. Matthaeus, qui interpretatur donatus. Ib. electus, etc.; al. electus est, et in apostolatum translatus. N. 136, in Jerusalem; al. add. [Col. 0437D] hic duodecim tribubus, quae sunt in dispersione gentium, epistolam scribit, qui dum in Jerusalem. Num. 137, frater; al. add. qui interpretatur confessor. Ib., urbe; al. urbe V Kalendas Novembris. N. 138, septuaginta; al. septuaginta duobus. N. 139, Zelotes; al. add. qui interpretatur zelus. Ib., Jerosolymorum; al. pontificalem in Jerusalem. N. 144, septuagesimo; al. octogesimo. N. 145, discipulus; al. secundus discipulus. N. 147, sejunctus, al. derelictus. N. 148, episcopus; al. episcopus sanctus. Ib., Litrensium; al. Tharensium; vel Talistrensium. Ib., ethnico; al. Atheniense. N. 149, spiritualis; al. apostoli. Ib., prope; al. proprie; vel proprio; forte, propius. N. 150 a Paulo apostolo; al. a populo. Ib., instruendas Cretae Ecclesias; al. instituendas Cretae Ecclesias.



AD PROOEMIA.
[Col. 0438A]

Num. 1. Testamenti, etc.; al. Testamenti in canone catholicae Ecclesiae tam juxta priorum vetustam traditionem, quam posteriorum. N. 6, acciderunt; al. accesserunt. N. 7, enumerat; al. commemorat. N. 13, apostolorum; al. apostolorum a Luca conscripti. N. 20, ordinantur; al. ordinantur ducentorum. N. 21, signantur; al. add. profectiones quoque eorum usque in locum in quo sepultus est Moyses. N. 23, quoddam legis meditatorium; al. quemdam legis mediatorem. Ib., omnium; al. omnia quasi iterando continet. N. 26, commemorant; al, memorantur. N. 29, ab eis; al. apud Hebraeos. Ib., in duabus, etc.; al. in duas discissus est partes. N. 30, textus; al. tempus. Num. 32, proferunt; al. prophetaverunt. N. 33, existimantur; al. existimant. N. 36, Salomon tria; al. Salomon nomina habuit et tria. N. 38, in Canticis; al. in Cantica. N. 39, descriptio; al. aedificatio. N. 44, solitudinem maris; al. solitudines ejus, onus maris. Ib., mutatur; al, mutavit. N. 45, eversione; al. conversione. Ib., tentatio, etc.; [Col. 0438B] al. tentationes declarantur, quae venturae ostenduntur. N. 46, per vallem; al. per excidium vallis. Ib., ut saeculi; al. quod vestustates. Ib., convertantur; al. convertatur. Num. 47, LXX; al. LXXII. N. 50, porrigit; al. tradidit etiam Jerusalem. N. 51, increpat; al. increpatur. N. 52, quaeque . . . vidit; al. quoque non tantum praenuntiavit, sed etiam praesentem vidit. Ib., per quatuor, etc.; al. super quatuor regna ostensa. N. 53, contuetur; al. constituit. N. 57, reticeant; al. recipiant. N. 59, manifestior; al. manifestatio. N. 62, operosior; al. copiosior. N. 63, qui praeceptorum, etc.; al. qui praecepta Dei custodire se mentiuntur. Num. 65, datae, etc.; al. datae legis non obedierunt Dei praeceptis. Ib., ignem; al. ignem veni mittere. Ib. judicii; al. supplicii. N. 66, tonitruum; al. coelos. N. 67, Christum, etc.; al. Christum non timuit occidere. Ib. sub Josia; al. sub Josaphat; al. sub Ozia. N. 68, qui salutem, etc.; al. qui ad salutem gentium non tantum Christum advenire. N. 69, Ozia; al, Josia. N. 70, Sophonias; al. Isaias. N. 76, roseum, etc.; al. sive mortem passionis suae. Num. 77, [Col. 0438C] sordibus carni; al. sordibus, vestimentis, id est, carne. Ib., positas, etc., al. positas quae . . . significant. N. 79, mundo; al. in Evangelio. N. 80, desolationis, etc.; al. quo solutionem et captivitatem populi praedixit. N. 81, mittendum; al. mittendum Jerusalem. Num. 86, processit; al. egrediens. N. 88, intelligentia; al. ad speculandum. N. 92, Apostolus, etc.; al. Apostolus Epistolas praedicationis Graeco perstrinxit stylo. N. 95, canonicae; al. catholicae. N. 104, ardoribus; al. doloribus. N. 105, ab aliis; al. ab omnibus. N. 108, cum dracone; al. contra draconem. N. 109, canticum; al. aedificium.



AD GENESIN.

PRAEF. Num. 3, et occulta; al. vel occulta et obscura. Ib., ut praecedente, etc.; al. ut praecedentis historiae fundamentum.

CAP. I. N. 2, et carnales; al. terram, id est, carnales. N. 4, conversione; al. confessione. N. 9, eripiendum; al. diripiendum. N. 10, sapientiae ministrantes; al. scientiae demonstrantes, N. 15, gradibus, al. sacramentis. [Col. 0438D] N. 17, mandati; al. mandati, experimentum pariter veritatis et erroris.

CAP. II. N. 1, insigniunt; al. insinuant. N. 6, specie; al. plebem. Quod fortasse vestigium est verae lectionis latentis adhuc. N. 15, prophetiam. Grialius in textu prophetam. Ib., invisibilem; Albornoz. Cod., visibilem. N. 16, marcescentum; al. arescentem.

CAP. III. N. 2, fluentis . . . verbo; al. fluentis, a quo origo est omnium rerum, qui sitientem Ecclesiam suam unicus irrigat verbo. N. 7, ait: Speciosus; al. ait: Quis similis erit Deo inter filios Dei. Et iterum: Speciosus.

CAP. IV. N. 2, quae media est; al. quae in Ecclesia est. N. 4, oblectetur illa; al. delectetur illius. N. 7, [Col. 0439A] cupiditas; al. calliditas. N. 9, obscuretur; al. excaecetur.

CAP. V. N. 1, arantur; al. urantur. Ib., mendaciorum; al. mandatorum. N. 2, vivit; al. se convertit. N. 8, leonem, etc.; al. draconem diabolum, nec occulte insidiantem leonem Antichristum in ultimo aperte saevientem. Ib., voluntas, al. voluptas. Ib., cum aliquam malam; al. quae cum dolore reluctaverat, ut faceret consuetudinem bonam, cum aliquam malam.

CAP. VI. N. 7, vox sanguinis; al. vox sanguinis Christi. N. 8, in confessione; al. in confusione. N. 16, dispersionem; al. subjectionem. Ib., meruerint; al. meruerunt, qui superbo regno dominum interfecerunt.

CAP. VII. N. 1, donantur; al. dominantur. N. 3, jubetur, undique; al. jubetur, sic Ecclesia de sanctis construitur, quadratum enim lignorum undique. N. 4, compage firmetur unitatis significatur; Grialius, compage unitatis significetur. N. 5, litterae T numerus; Grialius om. T. N. 7, legis autem cor; in Alborn. [Col. 0439B] notatur, ex originali, lex autem cur. Ib., tricenis; al. triginta; al. trecentis. N. 17, quingentis . . . significatur. Alborn., quingentis transiit usque ad sexcentos significant, id est, anni istius aetatis. N. 26, teterrimos; al. improbos, et peccatis teterrimos. N. 34, in diluvio; al. in diluvio separati ab Ecclesia.

CAP. VIII. N. 4, intuentes; al. intrantes. N. 5, praeteritorum; al. peccatorum. Ib., prospectat; al. exspectat. N. 7, assertionis; al. assensionis, vel ascentionis. N. 11, impatientiae; al. insipientiae.

CAP. IX. N. 3, confusione; al. et confessione.

CAP. XI. N. 2, quos ille; al. nisi quos ille. N. 6, nasciturum, etc.; Alborn. quod nasciturum Ecclesiae habentis praeputium benediceret in Abraham circumcisionis sacerdotium, signatum est.

CAP. XII. N. 9, considens; al. considentibus, quod melius videtur.

CAP. XIII. N. 4, parentum mutantur nomina; al. ubi parentes mutantur, et nomina.

CAP. XIV. N. 4, habitaverunt; al. praedicaverunt. [Col. 0439C] N. 11, angore; al. rancore, vel languore.

CAP. XV. N. 3, concremandi; al. concrematuri.

CAP. XVI. N. 2, scire volo; al. om., et forte melius. N. 3, pulchritudinis; al. pulchritudini, quod magis placet. N. 7, omnes sancti; al. addunt sicut ipse dixit, ita dici. Ib., effabilius; al. affabilibus.

CAP. XVII. N. 3, veterascerent; al. vesceretur. N. 4, Judaica, etc.; Alborn. Judaicam purificationem significabatur defecturam, sive doctrinam eorum carnalem . . . clausam . . . damnatam.

CAP. XVIII. N. 2, et cum jam; al. et cum percuteret, et jam. N. 4, quae senecta; al. qua senectute. N. 6, humilitatem; al. humanitatem. N. 7, impietatis; al. pietatis. N. 13, gemina, etc.; al. geminam vitae requiem suscipit.

CAP. XIX. N. 1, subter femur meum; al. super femore meo.

CAP. XXI. N. 3, imo quid, etc.; al. imo quid convenienter [Col. 0439D] accommodatum est Abraham, et Isaac, sic propheta, etc.

CAP. XXII. N. 3. Paulus; al. Paulus, et caeteri apostoli, vel doctores. N. 6, ingerunt; al. demergunt.

CAP. XXIII. N. 5, excellentissimae; al. clementissimae. Ib., et religionis, etc.; al. et relicto lumine unitatis Deum neglectum significat. N. 11, ex ore, etc.; al. ex ea populi parte ignorantis benedicitur. Ib., ecce, etc.; al. ecce benedictione promissa, repente major venit: expavit. Quod fortasse genuinum est.

CAP. XXIV. N. 5, sublimiter; al. humiliter. N. 7, mundati; al. inundati.

CAP. XXV. N. 2, quarum; al. quare, quod fortasse melius. N. 4, delectationem; Alborn., ex Isidoro, dilectionem. N. 8, furaberis; al. perjurabis. N. 11, tendendum; al. contradendum. N. 14, agendi; Alborn., ex Isidoro, angi. N. 16, concitantur; al. cogitantur. N. 21, incerta; al. certamina. N. 28, latius, [Col. 0440A] etc.; al. ratio non infametur, sed potius glorificetur. N. 30, gravida. Alborn. infirma.

CAP. XXVIII. N. 4, obruatur; al. obsideatur; vel absorbeatur.

CAP. XXIX. N. 5, moeror; al. memor; vel terror. N. 17, pervenire; al. pervenire cupiens.

CAP. XXX. N. 7, decoratam; al. deauratam. N. 18, exprimitur, induiturque; al. imprimitur, induitque. N. 25, lavat faciem, etc.; Alborn, lavit faciem suam post fletum, lavit et Christus, ubi baptizatus est.

CAP. XXXI. N. 1, dicente; al. benedicente. N. 5, ferre; al. ostendisse. N. 8, gesta, ipso; Alborn. gesta, et ideo in praeteritum non est referendum, ipso. N. 21, veniant, quae reposita sunt ei; al. veniat, qui mittendus est. N. 27, austeritatem; al. auctoritatem. N. 28, comminuendo; al. comedendo. N. 40, contingere; al. constringere. N. 55, ex cujus ore; Alborn. ex cujus femore. N. 64, convertetur; al. cum venerint.



IN EXODUM.
[Col. 0440B]

CAP. II. N. 1, attulisset; al. sustulisset.

CAP. IV. N. 1, praevaleat; al. praevaleret. In Grialii textu mendum praevalat.

CAP. VI. N. 1, ab Aegyptio injuriam; al. ab Aegypto liberavit, injuriam.

CAP. VIII. N. 4, volvitur; al. movetur.

CAP. XI. N. 1, proficisci; al, producere. N. 3, placere procurant; al. placare curant.

CAP. XII. N. 3, mortem carnis; al. mortem crucis.

CAP. XIV. N. 1, erratica; al. haeretica. N. 3, importunis: al. inopportunis. N. 5, cessaverunt; al. cesserunt; vel accesserunt. N. 13, et ignem; al. et ignem, quo debebat depasci spinas et tribulos.

CAP. XV, N. 3, efferri; al. offerri. Ib., quae . . . unitate; al. qui . . . veritate.

CAP. XVII. N. 2, versemur; al. vescimur. N. 3, prioribus; al. pecoribus.

CAP. XX. N. 3, perfruentes, etc.; al. fruentes promissam patriam.

[Col. 0440C] CAP. XXIII. N. 1, praedicationes d. missae; al. praedicatores d. missi. N. 3, corruptibiles; al. incorruptibile.

CAP. XXIV. N. 2, est scripta; al. scripta occidit.

CAP. XXV. N. 1, extendit; al. extollit; vel ostendit.

CAP. XXVI. N. 2, eo suggerente; al. Evangelio suggerente.

CAP. XXVIII. N. 4, dixit; Alborn. texit.

CAP. XXIX. N. 1, innocentiae; al. ignorantiae. N. 4, diebus, etc.; al. diebus non est nuntiata operum sanctificatio. N. 9, quibus parcere; al. quomodo aliis praestare.

CAP. XXXI. N. 1, insensibilitatem; al. insensualitatem.

CAP. XXXIV. N. 1, inseparabilem; al. insecabilem.

CAP. XXXVI. N. 4, signacula; al. singula.

[Col. 0440D] CAP. XXXVII. N. 2, et perfectionis percipimus; al. et bonae perfectionis donatur.

CAP. XL. N. 1, ad instar priorum iteratim; al. instar priorum rursus.

CAP. XLII. N. 2, proficiat; al. perferatur; vel proferatur. Ib., indefessa; al. indivisa.

CAP. XLVI. N. 1, jam porro, etc.; al. erat porro propitiatorium . . . . positum, id est, ipse Christus, etc.

CAP. XLIX. N. 1, ramorum; al. calamorum. N. 3, accenditur; al. ostenditur.

CAP. LIII. N. 1, et legis Decalogum significent; al. significentque fideles populos per complementum mandatorum legis Decalogo servientes.

CAP. LIV. N. 1, sanctos . . . . . ostenderat; al. perfectionem legis tenentes imaginati sunt.

CAP. LV. N. 2, habere sancta, etc.; al. sunt, id est, sancta conversatio esse potest.

CAP. LVI. N. 1, tum praeterea; Alborn. thus praeterea. N. 3, quod vero, etc.; al. quod vero in ornamento [Col. 0441A] tabernaculi quae. N. 7, carnis; al. charitatis. N. 9, crateres; al. cathedrae.

CAP. LIX. N. 3, induitur, castitatem corporis; al. induit, castitatem carnis, N. 4, muniuntur; al. tenentur. N. 10, aereo colore; Alborn. aerea claritate. N. 14, eruditur; al. enutritur. Ib., humilitatem; al. humilitatem et castimoniam.



IN LEVITICUM.

CAP. I. N. 2, damnaret: Alborn. dominaret. N. 3, retinemus; al. ostendimus.

CAP. II. N. 1, regnum; al. Testamentum et regnum.

CAP. VI. N. 2, perdomuit; al. perdotavit. N. 4, tertium; al. tertium ex persona Patris. Ib., sociatam; al. sociatam ex persona Patris.

CAP. IX. N. 7, suem; al. porcum suemque. N. 8, mentium; al. corruptionis.

CAP. XI. N. 12, macram; al. tetram; vel acrem.

CAP. XII. N. 1, consecratae; al. unctae. N. 8, legis, [Col. 0441B] al. infidelitatis legis.

CAP. XIII. N. 1, insignes; al. debiles.

CAP. XVI. N. 6, desectum, etc.; al. desectis, vel amputatis testiculis.



IN NUMEROS.

CAP. II. N. 1, ulteriora; al. interiora.

CAP. XI. N. 1, dissolutio; al. desolatio. N. 2, imminutio; al. immutatio.

CAP. XII. N. 5, colluvie; al. passione. N. 9, exprimitur; al. reprimitur.

CAP. XIII. N. 3, omnes donum; al. eos bonum.

CAP. XIV. N. 2, Christo, etc.; Alborn. Christi Salvatoris Ecclesiae congregatae ex gentibus.

CAP. XV. N. 1, calens; al. candens. N. 3, impetum; al. populum. N. 4, florem profert, etc.; al. flores praefert, et folium. N. 13, formaliter; al. figuraliter. N. 16, venitque; al. venitque inter vivos et mortuos. N. 18, ipsum florem; al. ipsum florentem. N. 24, baptismus; al. martyrium. N. 29, combustae; al. combustae, et hyssopi.

[Col. 0442A] CAP. XXV. N. 1, in Methca; al. in Methca, in excelsum patris admiratus est.

CAP. XXXII. N. 1, non ponuntur; al. componuntur.

CAP. XXXIII. N. 4, effecta est vita; al. effusa est, vitam. N. 5, habemus, etc.; al. amenus enim de hac re praeclaram vitam, et fidelissimam vocem. N. 6, in cruce, al. in carne.

CAP. XXXIV. N. 2, Israel et in locum; al. Jesus in locum.

CAP. XXXVI. N. 3, humilitatem; al. humanitatem.

CAP. XLII. N. 4, prohibuit; al. redarguit. N. 15, repromissionis; al. remissionis. Ib., quia quos, etc.; al. quia post mundi implicamenta occupati.



IN JOSUE.

CAP. XI. N. 1, ministrant; al. ministrant, et serviunt, et aliquid veritatis impendunt ad ornatum Ecclesiae, etc.

CAP. XVIII. N. 3, retinentur; al. nos retinent. Ib., [Col. 0442B] elatio; al. elevatio.



IN LIBRUM JUDICUM.

CAP. II. N. 3, et brevi; al. et suo. N. 4, Dominus, etc.; al. Dominus Deus Israel: Et tu ascende. N. 5, palo; al. clavo vel palo.

CAP. III. N. 1, deduceret; al. reduceret. N. 3, exureret; al. exueret.

CAP. IV. N. 3, in manifestatione, etc.; cum manifestationem Christi totus orbis habeat, illa vacuata est.

CAP. V. N. 5, circuiens; al. circumiens. N. 9, a bellica intentione; al. ad bella interdictione. N. 14, prosternerent; al. praeservarent.

CAP. VI. N. 1, utrum; al. si. N. 8, posuit legem; Alborn. plantavit vineam. N. 9, vitem autem, etc.; Alborn. vitis autem Salvatoris nostri typum figurat, ut Evangelium dicit.

CAP. VIII. N. 5, reges ipsi; al. leges ipsae.

CAP. IX. N. 2, ad Dominum; al. a Domino.




[Col. 0441]
ORDO RERUM QUAE IN TOMO QUINTO CONTINENTUR.

    [Col. 0441] DIFFERENTIARUM LIBRI DUO.---Praefatio. 9
    LIBER PRIMUS.---De differentiis verborum. Ibid.
    LIBER SECUNDUS.---De differentiis rerum. Ibid.
    ALLEGORIAE SACRAE SCRIPTURAE.---Praefatio. 98
    Ex Veteri Testamento. 99
    Ex Novo Testamento. 115
    DE ORTU ET OBITU PATRUM, etc.---Praefatio. 129
    Ex Veteri Testamento. Ibid.
    Ex Novo Testamento. 147
    IN LIBROS VETERIS AC NOVI TESTAMENTI PROOEMIA. 155
    De Genesi, de Exodo, de Levitico. 159
    De Numeris, de Deuteronomio. 160
    De Josue, de libro Judicum, de libro Ruth., de libro Regum. 161
    De Paralipomenon. 162
    De Psalterio. 163
    De libris Salomonis. 164
    De libro Sapientiae, de Ecclesiastico. 165
    De Isaia. 166
    De Jeremia. 167
    De Ezechiele. 168
    De Daniele, de Osee. 169
    De Joele, de Amos. 170
    De Abdia, de Jona. 171
    De Michaea, de Nahum, de Habacuc, de Sophonia. 172
    De Aggaeo, de Zacharia. 172
    De Malachia, de Esdra, de Machabeis. 174
    De quatuor Evangeliis. 175
    De Epistolis Pauli. 176
    De Epistolis beati Petri. 177
    De Epistola beati Jacobi, de Epistolis beati Joannis, de Epistola sancti Judae apostoli, de Actibus apostolorum, de Apocalypsi. 178
    LIBER NUMERORUM IN SANCTIS SCRIPTURIS OCCURRENTIUM. 179.---CAPUT PRIMUM. Quid sit numerus. Ibid.---II. De unitate. Ibid.---III. De binario numero. [Col. 0442] 181.---IV. De ternario numero. Ibid.---V. De quartenario numero. 183.---VI. De quinario numero. 184.---VII. De senario numero. Ibid.---VIII. De septenario numero. 186.---IX. De octonario numero. 189.---X. De novenario numero. 190.---XI. De denario numero. Ibid.---XII. De undenario numero. 191.---XIII. De duodenario numero. 192.---XIV. De denario ternario numero. 193.---XV. De denario quaternario numero. Ibid.---XVI. De quindenario numero. 194.---XVII. De denario senario numero. 195.---XVIII. De duodevicesimo numero. Ibid.---XIX. De undevicesimo numero. 196.---XX. De vicenario numero. Ibid.---XXI. De vicesimo quarto numero. Ibid.---XXII. De tricenario numero. 197.---XXIII. De quadragenario numero. Ibid. XXIV.---De quadragesimo sexto numero. 198.---XXV. De quinquagenario numero. 199.---XXVI. De sexagenario numero. Ibid.---XXVII. Statio de sancta Pentecoste. 200.
    DE VETERI ET NOVO TESTAMENTO QUAESTIONES. 201
    QUAESTIONES IN VETUS TESTAMENTUM. 207
    IN GENESIM.---Praefatio.---Ibid.---CAPUT PRIMUM. Praemissio operis usque ad expulsionem hominis de paradiso. 209.---II. De operibus sex dierum. 213.---III. De paradisi conditione, vel hominis. 215.---IV. De praeceptis Dei, et consensione serpentis. 218.---V. De peccato primorum hominum sive supplicio. 220.---VI. De Cain et Abel, eorumque progenie. 223.---VII. De arca Noe et diluvio. 229.---VIII. De Noe et benedictionibus ejus, maximo minimoque collatis filiis. 235.---IX. De Nemrod gigante et confusione linguarum. 237.---X. De egressu Abrahae a Chaldaeis. 238.---XI. De victoria Abrahae et Melchisedech. 239.---XII. De sacrificio Abrahae et promissione Dei. 240.---XIII. De Agar et circumcisione Abrahae. 242.---XIV. De tribus viris qui venerunt ad ilicem Mambre. 243.---XV. De Sodomis, et Lot, et filiabus ejus. 245.---XVI. De Abimelech et Sara. 246.---XVII. De Isaac et Agar. 248.---XVIII De eo, quod obtulit Abraham filium suum. 249.---XIX. De [Col. 0443] Isaac et Rebecca. 252.---XX. De Cethura, sive de morte Abrahae. 253.---XXI. Quod Isaac cum Rebecca lusit. Ibid.---XXII. De puteis quos fodit Isaac. 254---XXIII. De Esau et Jacob. 255.---XXIV. De Scala quam in visione vidit Jacob. 258.---XXV. De Lia, et Rachel, et duabus famulabus. 259.---XXVI. De fuga Jacob et Rachel, quae furata est deos patris sui. 264.---XXVII. De lucta Jacob cum Angelo. 266.---XXVIII. De Dina, et partu Rachel, et incestu Ruben. Ibid.---XXIX. De Juda, quando dormivit cum nuru sua. 268.---XXX. De historia Joseph. 271.---XXXI. De benedictionibus patriarcharum. 276.
    IN EXODUM.---Praefatio. 287.---CAPUT PRIMUM. De septuaginta animabus. Ibid.---II De morte Joseph. Ibid.---III. De afflictione populi. 288.---IV. De masculorum nece. Ibid.---V. De inventione Moysi. Ibid.---VI. De occiso Aegyptio. 289.---VII. De igne in rubro. Ibid.---VIII. De virga in serpentem versa. 290.---IX. De manu Moysis leprosa. Ibid.---X. De aquis conversis in sanguinem. 291.---XI. De ingressu Moysis ad Pharaonem. Ibid.---XII. De virga in draconem versa. 292.---XIII De obduratione Pharaonis. Ibid.---XIV. De decem plagis. Ibid.---XV. De pascha. 294.---XVI. De thesauris Aegyptiorum. 295.---XVII. De azymis. Ibid.---XVIII. De columna ignis, et nube. 296.---XIX. De divisione maris. Ibid.---XX. De cantico. Ibid.---XXI. De aquis amaris. Ibid.---XXII. De duodecim fontibus. Ibid.---XXIII. De cibis alitum et manna. Ibid.---XXIV. De petra virga percussa. 299.---XXV. De pugna Amalech. Ibid. XXVI.---De cognato Moysis. Ibid.---XXVII. De ascensione Moysis in mortem. 300.---XXVIII. De tonitruis et fulguribus. Ibid.---XXIX. De decem verbis. 301.---XXX. De duabus tabulis. 303.---XXXI. De lapideis tabulis. Ibid.---XXXII. De altari de terra. 304.---XXXIII. De non sectis lapidibus faciendo. Ibid.---XXXIV. De non ascendo ad id per gradus. Ibid.---XXXV. De Hebraeo sex annis serviente. Ibid.---XXXVI. De talione. 305.---XXXVII De decimis et primitiis offerendis. Ibid.---XXXVIII. De vitulo combusto igni. 306.---XXXIX. De interfectis tribus millibus. 307.---XL. De confractione tabularum. Ibid.---XLI. De quadraginta diebus quos jejunavit Moyses. 308.---XLII. Quod Dominus Deus dixit ad Moysem: Posteriora mea videbis. Ibid.---XLIII. De glorificatione Moysis. 309.---XLIV. De aedificatione arcae. 310.---XLV. De urna aurea, et tabulis, et virga. 311.---XLVI. De propitiatorio et cherubim. Ibid.---XLVII. De altari. 312.---XLVIII. De mensa. Ibid.---XLIX. De Candelabro et oleo. Ibid.---L. De tabernaculo. 313.---LI. De columnis et earum basibus. Ibid.---LII. De tabulis deauratis. Ibid.---LIII. De decem cortinis. 314.---LIV. De undecim velis cilicinis. Ibid.---LV. De oppanso velo in medio tabernaculi. 315.---LVI. De diversis donariis ad constructionem tabernaculi. 316.---LVII. De unguento quo perungitur tabernaculum. 318.---LVIII. De incenso composito. Ibid.---LIX. De veste pontificis. Ibid.
    IN LEVITICUM. 321.---CAPUT PRIMUM. De figuris hostiarum. Ibid.---II. De igne sacrificii. 322.---III. Quod mel in Dei sacrificio non offertur. Ibid.---IV. Quod sal in omnibus sacrificiis admiscetur. Ibid.---V. Quod in sacrificium oleum offertur. Ibid. VI.---De quatuor generibus principalium oblationum. 323. VII.---De sacrificio ejus qui sacramentum protulit, et oblivione transcendit. 324.---VIII. De filiis Aaron exstinctis. 325.---IX. De discretione ciborum. Ibid.---X. De immunditia partuum. 327---XI. De lepris. Ibid.---XII. De sacerdote magno, et cultu ejus. 330.---XIII. De sacerdotibus qui non offerunt sacrificium. 332---XIV. De oblatione Aaron et filiorum ejus. 333.---XV. De oblatione pro sacerdotis delicto. Ibid.---XVI. De pecoribus quae non offeruntur in sacrificio. 334.---XVII. De caeteris caeremoniis. 335.
    IN NUMEROS.---Praefatio. 339.
    IN DEUTERONOMIUM. 359.---CAPUT PRIMUM. Cur Deuteronomium undecim diebus scriptum. Ibid.---II. De quadraginta annis deserti et vestibus non attritis. Ibid.---III. De non plantando ligno juxta altare. 360.---IV. De auferendo praeputio ligni pomiferi. Ibid.---V. De non operando in bovis primogenito. 361.---VI. De non arando in bove et asino. Ibid.---VII. De non alligando ore bovis triturantis. 362.---VIII. [Col. 0444] De non coquendo haedo in lacte matris. Ibid.---IX. De non induenda veste ex lana et lino. Ibid.---X. De non accipienda loco pignoris superiore et inferiore mola. 363.---XI. De non abominando Aegyptio. Ibid.---XII. De non habendis diversis ponderibus. 364.---XIII. De testibus. Ibid.---XIV. De uxore fratris accipienda. 365.---XV. De formidoloso et pavido. Ibid.---XVI. De septem gentium interemptione. 366.---XVII. Cur Abrahae loquens decem gentes, non septem, dinumeraverit Deus. 367.---XVIII. De muliere decora capta in bello. Ibid.---XIX. De securi manum fugienti. 369.---XX. De pollutione somnii nocturni. Ibid.---XXI. De paxillo egredientis ad requisita. 370.---XXII. De quadraginta flagellis. Ibid.
    IN JOSUE. 371.---CAPUT PRIMUM. De morte Moysi et principatu Jesu Nave. Ibid.---II. De duobus exploratoribus, et Raab meretrice. Ibid.---III. De transitu arcae et divisione Jordanis. Ibid. IV.---De duabus semis tribubus praecedentibus. 372.---V. De duodecim lapidibus. 373.---VI. De circumcisione secunda. Ibid.---VII. De excidio Jericho, et Raab salvatione. 374.---VIII. De furto Achan. Ibid.---IX. De constructione altaris. 375.---X. De benedictionibus et maledictionibus. 376.---XI. De Gabaonitis. Ibid.---XII. De praelio in Gabaon. 377.---XIII. De exstinctis gentibus et terrae divisione. Ibid.---XIV. De divisione terrae. Ibid.---XV. Quod levitae non acceperunt haereditatem. 378. XVI.---Quod habitacula levitarum per omnes tribus decernuntur. Ibid.---XVII. Quod quadraginta duas urbes accipiunt levitae. 379.---XVIII. De Chananaeo populo non exstincto. Ibid.
    IN LIBRUM JUDICUM. Ibid.---CAPUT PRIMUM. De servitute populi et liberatione. Ibid.---II. De Debbora et Jahel. 380.---III. De Gedeon et ejus sacrificio. 381.---IV. De vellere et arca. 382.---V. De praetio Gedeon cum trecentis. 383.---VI. De Abimelech. 386.---VII. De Jephte et filia. 388.---VIII. De Samson. 389.---IX. De Ruth. 390.
    IN REGUM PRIMUM. 391.---CAPUT PRIMUM. De nativitate Samuelis. Ibid.---II. De propheta ad Heli designato. 393.---III. De arcae captivitate. 395.---IV. De sacrificio Samuelis, et lapide adjutorii. 396. V.---De unctione Saul. 397.---VI. De jejunio indicto a Saule. Ibid.---VII. De Agag rege servato. Ibid.---VIII. De abreptione Saulis a spiritu nequam. 398---IX. De unctione David. Ibid.---X. De certamine David cum Goliath. 399.---XI. De connubio Michol filiae Saul. 400.---XII. De David repellente cithara spiritum. 401.---XIII. De insidiis Saul contra David. Ibid.---XIV. De insidiatoribus prophetantibus. 402.---XV. De David et Abimelech. 403.---XVI. De David et rege Achis. Ibid.---XVII. De chlamyde Saulis praecisa a David. 404.---XVIII. De hasta ablata Sauli a David. 406.---XIX. De pugna David cum Amalechitis. Ibid.---XX. De Saule pythonissam consulente. 407.---XXI. De morte Saulis et Jonathae. 410.
    IN REGUM SECUNDUM. Ibid.---CAPUT PRIMUM. Ne David templum aedificet. Ibid.---II. De peccato David in Bethsabee. 411.---III. De Absalom. 412.---IV. Quod David sitiens noluit bibere de aqua cisternae Bethlehem. 413.---V. De psalmo XVII. 414.---VI. De catalogo virorum fortium. Ibid.
    IN REGUM TERTIUM. Ibid.---CAPUT PRIMUM. De Salomone. Ibid. II.---De templi aedificatione. 415.---III. De sapientia Salomonis. Ibid.---IV. De judicio Salomonis. Ibid.---V. De regina Austri. 417.---VI. De caeteris operibus Salomonis. Ibid.---VII. De divisione decem tribuum. 418.---VIII. De Elia et virtutibus ejus. Ibid.
    IN REGUM QUARTUM. 419.---CAPUT PRIMUM. De duobus quinquagenariis combustis. Ibid.---II. De Eliseo, et aquis sanatis. Ibid.---III. De parvulis maledictis. Ibid.---IV. De mortuo resuscitato. 420.---V. De ferro exsiliente e flumine. Ibid.---VI. De additione XV annorum Ezechiae. Ibid.---VII. De divitiis Chaldaeis ostensis. 422.
    IN ESDRAM. Ibid.---CAPUT PRIMUM. De LX annis captivitatis. Ibid.---II. De vasis Babyloniam deportatis. 423.---II. De reditu populi in Jerusalem. 424.
    DE MACHABAEIS. Ibid.
    Appendix ad libros regum. 425
    Variae lectiones. 433





[OPERA OMNIA S. ISIDORI.]




[Col. 0449]
SANCTI ISIDORI HISPALENSIS EPISCOPI DE FIDE CATHOLICA EX VETERI ET NOVO TESTAMENTO CONTRA JUDAEOS AD FLORENTINAM SOROREM SUAM. (C)



Epistola dedicatoria. Sanctae sorori Florentinae Isidorus. [3Kb]

1. Quaedam, quae diversis temporibus in veteris Testamenti libris praenuntiata sunt de nativitate Domini et Salvatoris nostri secundum divinitatem, vel de incorporatione ejus, de passione quoque, et morte, sive de resurrectione, regno atque judicio, pro viribus scientiae ex innumerabilibus pauca proferenda putavi, 2 ut prophetarum auctoritas fidei gratiam firmet, et infidelium Judaeorum imperitiam probet. Haec ergo, sancta soror, te petente, ob aedificatunem studii tui tibi dicavi, ut qua consorte perfruor sanguinis, cohaeredem faciam et mei laboris.



LIBER PRIMUS.
[Col. 0449]


CAPUT I. Quod Christus a Deo Patre genitus est.
[Col. 0449B]

[1Kb] 1. Judaei nefaria incredulitate Christum Dei Filium abnegantes, impii, duricordes, prophetis veteribus increduli, novis obstrusi, adventum Christi malunt ignorare, quam nosse; negare, quam credere. Quem enim venturum accipiunt, venisse jam nolunt. Quem resurrecturum legunt, resurrexisse non credunt.

[1Kb] 2. Sed ideo ista non intelligere se fingunt, quia [Col. 0449C] sacrilegio suo haec impleta cognoscunt. Ad quorum [Col. 0450B] refellendam perfidiam quaedam ex Veteri Testamento aggregavimus testimonia, quibus Christum gentium ab omnipotente Patre cognoscant, ipso testante: Tecum principium in die virtutis tuae, in splendoribus sanctorum, ex utero ante luciferum genui te. (Psal. CIX, 3). Ex utero itaque, id est, ex illa intima et incomprehensibili Patris substantia, sive ex illo divino atque immenso paterni pectoris arcano, quo Pater genitor de corde bonum eructat verbum.

[Col. 0450C] 3. Sicut et ipse alias ait: Eructavit cor meum verbum [Col. 0451A] bonum (Psal. XLIV, 2). Atque alibi ipse Pater sic dixit: Filius meus es tu, ego hodie genui te (Psal. II, 7). 3 Quod non est dictum David, neque ulli sequentium regum. Nam ibi additur: Pete a me, et dabo tibi gentes haereditatem tuam, et possessionem tuam terminos terrae. Quod neque David, neque genti Hebraeorum concessum est, nisi tantummodo Christo, cujus nomen est per omnes gentes diffusum, cui et reges obediunt, et gentes serviunt, sicut et alibi de eo scriptum est: Adorabunt eum omnes reges terrae, omnes gentes servient ei (Psal. LXXI, 11).

[24Kb] 4. Item Salomon, dum Patris nomen mysteriumque nativitatis Christi secundum deitatem vellet agnoscere, his verbis intonat in Proverbiis dicens: Quis ascendit in coelum, atque descendit? quis colligavit [Col. 0451B] aquas, quasi in vestimento? quis suscitavit omnes terminos terrae? quod nomen est ejus, aut quod nomen filii ejus, si nosti? (Prov. XXX, 4).

[1Kb] 5. Hunc Filium Dei in Daniele rex ille impius aspiciens, dixit: Ecce ego video viros quatuor solutos, et ambulantes in medio ignis, et nihil corruptionis in eis est, et species quarti similis Filio Dei (Dan. III, 92); quem fideliter credimus, nec ullatenus dubitamus Dominum Salvatorem [Figure: [Character] 1Kb] esse. Sed objicitur quod in Daniele iste Filius Dei superius etiam angelus nominatur (Dan. III, 49). Assentio. Nam et Christus Filius Dei angelus dicitur. Sic enim ait propheta de ipso: Veniet ad templum sanctum suum dominator, quem vos quaeritis, et angelus Testamenti, quem vos desideratis (Malach. III, 1).

[Col. 0451C] [1Kb] 6. Christus enim in eo quod a Patre genitus est, Filius Dei vocatur; in eo vero, quod saepe a Patre missus ad annuntiandum patribus legitur, angelus nominatur. De quo etiam ipse Pater ad legislatorem ita protestatur, dicens: Ecce mitto angelum meum, qui praecedat, et custodiat te in via, et introducat in locum quem paravi; observa eum, et audi vocem ejus, nec contemnendum putes, quia non dimittet, cum peccaveris, et est nomen meum in illo (Exod. XXIII, 20).

[Col. 0452A] 4 [2Kb] 7. Quis est ergo iste angelus cui Deus et potestatem suam dedit et nomen? Quod si dicitur: aliqua alia est potestas angelica, hoc nefas est credere. Quis enim in nubibus aequabitur Domino, aut quis similis erit Deo inter filios Dei (Psal. LXXXVIII, 7)? Qui enim non aequatur natura, non potest aequari et nomine. Ipse est enim Filius, qui semper a Patre missus visibiliter apparebat hominibus. Ex ipsa ergo missione recte angelus nuncupatur. Isaias autem apertius Filium a Deo genitum confirmans, ita annuntiat: Vox Domini reddentis retributionem inimicis suis (Isai. LXVI, 6), ipsis videlicet, qui non credunt, Judaeis: Antequam parturiret, peperit; et antequam veniret partus ejus, peperit masculum (Ibid., 7).

[1Kb] 8. Quasi aperte diceret: antequam Christum Virgo [Col. 0452B] parturiret in carne, generavit filium [Figure: [Character] 1Kb] in divinitate Pater, et antequam tempus Virginis parturiendi veniret, genuit eum sine tempore Pater. Unde inferius ait: Quis audivit unquam tale? aut quis vidit huic simile (Isai. LXVI, 8)? Revera, quia nihil tale in hominibus accidit, aut quidpiam simile, et post haec subjungit: Nunquid qui alios parere facio, ipse non pariam? dicit Dominus; et qui generationem caeteris tribuo, sterilis ero? ait Dominus (Isai. LXVI, 9). Quibus omnibus testimoniis cogendus est infidelis, ut eligat sibi de duobus, aut Christum Filium Dei credere, aut mendaces putare prophetas, qui ista cecinerunt.



5 CAPUT II. Quod Christus ante saecula ineffabiliter a Patre genitus est.
[Col. 0452C]

[3Kb] 1. Quod si quaeritur, quando, vel quomodo, Pater Filium genuerit, respondetur: Cur quaeritur tempus, quando sit Dei Filius genitus, dum sit sua nativitate aeternus? sicut scriptum est de eo: Egressus ejus a principio a diebus aeternitatis (Mich. V, 2). Et iterum: Ante solem permanet nomen ejus, et ante lunam sedes ejus (Psal. LXXI, 17).

[Col. 0453A] [1Kb] 2. Sed et Pater eumdem ante luciferum, id est, ante omnia tempora genuisse testatur, quod et ipse Filius Dei, verbum, virtus et sapientia, de sua nativitate confirmat, dicens: Necdum erant abyssi, et ego jam conceptus eram, necdum fontes aquarum eruperant, necdum montes gravi mole constiterant, ante colles ego parturiebar; adhuc terram non fecerat, et flumina, et cardines orbis terrae: quando praeparabat coelos, aderam; quando certa lege et gyro vallabat abyssos; quando appendebat fundamenta terrae, cum eo eram, cuncta componens (Proverb. VIII, 24).

6 [1Kb] 3. Tali igitur auctoritate ante omnia saecula Fiius a Patre genitus esse declaratur, quando a Patre per illum cuncta creata esse noscuntur. Illud denuo quaeritur, quomodo idem sit genitus, dum sacrae [Col. 0453B] nativitatis ejus arcana nec Apostolus dicit, nec propheta comperit, nec angelus scivit, nec creatura cognovit, Isaia testante, qui dicit: Generationem ejus quis enarrabit (Isai. LIII, 8)? Idcirco si ejus nativitas a propheta non potuit enarrari, quis profitebitur nosse quomodo Filius potuit a Patre generari?

4. Hinc est illud in libro Job: Sapientiam (Dei Patris) unde invenies? latet enim ab oculis hominum, et a volucribus coeli absconsa est (Job. XXVIII, 20); id est, etiam ipsis angelis incognita. Item ibi: Radix sapientiae cui revelata est (Eccli. I, 7)? origo scilicet Filii Dei. Ideoque quod etiam super angelorum intelligentiam atque scientiam est, quis hominum potest narrare?

[Col. 0453C] 5. Scire autem manifestum est solum Patrem quomodo genueruit Filium, et Filium, quomodo sit genitus a Patre. Siquidem et gignendi Filii quaeritur [Col. 0454A] ratio, eo quod Filius non nisi ex duobus nascatur; habeat, inquam, sibi hujusmodi generis ortum conditio caduca mortalium; Christus enim ex Patre ita emicuit, ut splendor a lumine, ut verbum ab ore, ut sapientia ex corde.



CAPUT III. Quia Christus Deus et Dominus est.

[1Kb] 1. Post declaratum Christi divinae nativitatis mysterium, deinde, quia idem Deus et Dominus est, exemplis sanctarum Scripturarum 7 adhibitis demonstremus. Si Christus Deus non est, cui dicitur in Psalmis: Sedes tua, Deus, in saeculum saeculi, virgo aequitatis, virga regni tui; dilexisti justitiam, et odisti iniquitatem, propterea unxit te, Deus, Deus tuus oleo [Col. 0454B] laetitiae, prae consortibus tuis (Psal. XLIV, 7)?

2. Quis est igitur iste Deus unctus a Deo? Respondeant nobis [Figure: [Character] 1Kb] Judaei. Ecce Deus unctus a Deo dicitur, et utique Christus ipsa unctione monstratur, cum Deus unctus insinuatur. Dum enim audis Deum unctum, intellige Christum; Christus enim a chrismate, id est, ab unctione vocatur. Hunc Christum sub persona Cyri regis Persarum per Isaiam Pater Deum et Dominum esse testatur, dicens: Haec dicit Dominus Christo meo Cyro, cujus apprehendi dexteram, ut subjiciam ante faciem ejus gentes, et dorsa regum vertam, et aperiam ante eum januas, et portae non claudentur. Ego ante te ibo, et gloriosos terrae humiliabo. Portas aereas conteram, et vectes ferreos confringam, et dabo tibi thesauros absconditos, et arcana [Col. 0454C] secretorum, ut scias quia ego Dominus, qui voco nomen tuum, Deus Israel (Isai. XLV, 1).

[47Kb] 3. In persona enim Cyri Christus est prophetatus; [Col. 0455A] ubi ei subjugatae sunt gentes in fide, et regna. Praeterea, quia nullus in regno Israel Cyrus est dictus. Quod si de Cyro Persarum rege quis hoc crediderit prophetatum, absurdum et profanum esse cognoscat 8 ut homo impius et idololatriae deditus, Christus, et Deus, et Dominus nuncupetur. Unde et in translatione LXX non habetur Christo meo Cyro. Sed Haec dicit Dominus Christo meo Domino. Quod in persona specialiter Christi Domini nostri accipitur.

4. Si Christus Deus non est, dicant Judaei nobis quem sit affatus Deus in Genesi, cum diceret: Faciamus hominem ad imaginem, et similitudinem nostram? Sic enim subjungitur: Et creavit Deus hominem ad imaginem suam; ad imaginem Dei creavit illum (Gen. I, 26). Quaerant ergo quis Deus creavit, [Col. 0455B] aut ad cujus Dei imaginem condidit hominem quem creavit?

[2Kb] 5. Quod si respondeant, ad angelorum. Num angelus aequalem cum Deo habet imaginem, dum multum distet imago creaturae ab eo qui creavit? aut nunquid angelus cum Deo potuit facere hominem? quod ita existimare magnae dementiae est. Cui ergo dicitur? aut ad cujus imaginem conditus homo creditur, nisi ad ejus, cui una imago cum Deo est, et unicum nomen divinitatis est?

9 [1Kb] 6. Item si Christus Dominus non est, quis Dominus pluit in Sodomis ignem a Domino? Sic enim ait in Genesi: Et pluit Dominus super Sodomam, et Gomorrham sulphur, et ignem a Domino (Gen. XIX, 24). In qua sententia nemo dubitat secundam esse [Col. 0455C] personam. Nam quis est ille Dominus a Domino, nisi [Col. 0456A] procul dubio Filius a Patre, qui semper ab eodem Patre missus descendere solitus est et ascendere? Quo testimonio et deitas, et distinctio personarum Patris et Filii luce clarius demonstratur.

7. Item si Christus Dominus non est, de quo dixit David in psalmo: Dixit Dominus Domino meo: Sede a dextris meis, donec ponam inimicos tuos scabellum pedum tuorum (Psal. CIX, 1)? Qui dum idem Christus secundum carnem sit filius David, in spiritu tamen Dominus ejus, et Deus est. Si Christus Dominus non est, de quo ait David in libris Regum: Dixit vir, cui constitutum est de Christo Dei Jacob, egregius psalmista Israel: Spiritus Domini locutus est per me, et sermo ejus per linguam meam (II Reg. XXIII, 1)?

8. Item si Christus Dominus non est, quis est ille [Col. 0456B] Dominus exercituum, qui a Domino exercituum mittitur, ipso dicente in Zacharia: Haec dicit Dominus Deus exercituum, post gloriam misit me ad gentes, quae expoliaverunt vos. Qui enim tetigerit vos, tanget pupillam oculi ejus. Quia ecce levabo manum meam super eos, et erunt praeda iis qui serviebant sibi, et cognoscetis quia Dominus exercituum misit me (Zach. II, 8)?

[1Kb] 9. Vide nunc cujus sit haec vox, nisi Salvatoris, quia omnipotens Deus a Patre omnipotente missum se esse testatur. Missus est autem ad gentes, post gloriam Deitatis, quam habuit apud Patrem, quando exinanivit semetipsum, et formam servi accipiens factus est obediens usque ad mortem (Philipp. II, 7).

Qui etiam in sequentibus loquitur, dicens: Lauda, [Col. 0456C] et laetare, filia Sion, quia ecce ego venio, 10 et habitabo [Col. 0457A] in medio tui, dicit Dominus, et applicabuntur gentes multae ad Dominum in die illa, et erunt mihi in populum, et habitabo in medio tui, et scies quia Dominus exercituum misit me ad te (Zach. II, 10).

[2Kb] 10. Quis est igitur iste Dominus exercituum a Domino exercituum missus, nisi idem Dominus Jesus Christus? Superest de Spiritu sancto, de cujus deitate sic ait Jacob: Et quia spiritus Dei est, spiritus Domini fecit me, et spiraculum omnipotentis vivificavit me, ecce et me, sicut et te, fecit Deus (Job. XXXIII, 4). De quo enim dixerat: Spiritus Domini fecit me, de eo rursus adjecit: Ecce et me, sicut et te, fecit Deus, ut eumdem Spiritum ostenderet esse Deum.



CAPUT IV. De Trinitatis significantia.

[Col. 0457B] [1Kb] 1. Patet Veteris Testamenti apicibus, Patrem, et Filium, et Spiritum sanctum esse Deum. Sed hinc isti Filium, et Spiritum sanctum non reputant esse Deum, eo quod in monte Sina vocem Dei intonantis audierunt: Audi, Israel, Dominus Deus tuus, Deus 11 unus est (Deut. VI, 4); ignorantes in Trinitate unum esse Deum, Patrem, Filium, et Spiritum sanctum, nec tres deos, sed in tribus personis unum nomen individuae majestatis.

[1Kb] 2. Quaeramus ergo in Scripturis Veteris Testamenti eamdem Trinitatem. In libro quippe secundo Regum ita scriptum est: Dixit David filius Isai. Dixit vir, cui constitutum est de Christo Dei Jacob, egregius psalmista Israel: Spiritus Domini locutus est per me, et sermo ejus per linguam meam. Quis autem [Col. 0457C] esset, adjecit: Deus Israel mihi locutus est, fortis Israel, dominator hominum justus (II Reg. XXIII, 1).

3. Dicendo enim Christum Dei Jacob, et Filium, et Patrem ostendit. Item dicendo: Spiritus Domini locutus est per me, Spiritum sanctum evidenter aperuit. Idem quoque in Psalmis: Verbo, inquit, Domini coeli firmati sunt, et spiritu oris ejus omnis virtus eorum [Col. 0458A] (Psal. XXXII, 6); in persona enim Domini Patrem accipimus; in Verbo Filium credimus; in spiritu oris ejus Spiritum sanctum intelligimus. Quo testimonio et Trinitatis numerus, et communio cooperationis ostenditur.

[1Kb] 4. Sic et in consequentibus idem propheta ait: Mittet verbum suum, et liquefaciet ea; flabit Spiritus ejus, et fluent aquae (Psal. CXLVII, 18). Ecce tria, Pater qui mittit, et Verbum quod mittitur, et Spiritus ejus qui flat. Nam et cum dicitur in Genesi: In principio fecit Deus coelum et terram, et spiritus Dei ferebatur super aquas (Gen. I, 1, 2), ibi in Dei vocabulo Pater intelligitur; in principio Filius agnoscitur, qui dicit: In capite libri scriptum est de me, ut faciam voluntatem tuam (Psal. XXXIX, 8, 9); quia dixit Deus, et fecit Deus; [Col. 0458B] in eo vero qui superferebatur aquis, Spiritus sanctus significatur.

5. Nam et cum ibi dicit Deus: Faciamus hominem ad imaginem 12 et similitudinem nostram (Gen. I, 26), per pluralitatem personarum patens significatio Trinitatis est. Ubi tamen, ut unitatem deitatis ostenderet, confestim admonet, dicens: Fecit Deus hominem ad imaginem et similitudinem suam. Et cum dicit idem Deus: Ecce Adam factus est quasi unus ex nobis, ipsa pluralitas personarum Trinitatis demonstrat mysterium.

[1Kb] 6. Cujus Trinitatis sacramentum et Aggaeus propheta ita aperuit, ex persona Domini dicens: Spiritus meus erit in medio vestri (Agg. II, 6, 8). Ecce Deus qui loquitur, ecce Spiritus ejus; post haec de tertia [Col. 0458C] persona, id est, de Filio, ita subjecit: Quia ecce ego commovebo coelum et terram, et veniet desideratus cunctis gentibus.

7. In Isaia quoque sub propria persona cujusque distinctio Trinitatis, dicente eodem Filio, ita ostenditur: Ego primus, et ego novissimus; manus quoque mea fundavit terram, et dextra mea mensa est coelos [Col. 0459A] (Isai. XLVIII, 12, 13, 16). Non a principio in abscondito locutus sum; ex tempore antequam fieret, ibi eram; et consequenter adjecit: Et nunc Dominus Deus meus misit me, et Spiritus ejus. Ecce duae personae, Dominus et Spiritus ejus, qui mittunt, et tertia persona ejusdem Domini, qui mittitur.

8. Item alibi per eumdem prophetam Trinitatis sic demonstratur significantia. Ecce, inquit, puer meus, suscipiam eum, dilectus meus, complacuit sibi in illo anima mea, dedi spiritum meum super eum (Isai. XLII, 1). Pater Filium dilectum puerum vocat, super quem dedit spiritum suum. De quo Dominus Jesus Christus propria voce testatur: Spiritus Domini super me.

9. Alio quoque in loco idem Isaias totam Trinitatem [Col. 0459B] in digitorum numero comprehendens, sic praedicat, dicens: Quis mensus est pugillo aquas, et coelos palmo quis ponderavit? quis appendit tribus digitis molem terrae (Isai. XL, 12)? In tribus quippe digitis propheta trinam divinae omnipotentiae aequalitatem sub quadam mysterii lance libravit, et ex parilitate virtutis cooperationem potentiae, et unitatem substantiae, quae una eademque in Trinitate est, in tribus digitis declaravit.

10. Cujus Trinitatis mysterium alias se cognovisse testatur idem propheta, dicendo: Vidi Dominum sedentem super solium excelsum, Seraphim stabant super illud, sex alae uni, et sex alae alteri, 13 duabus velabant faciem ejus, et duabus velabant pedes ejus, et duabus volabant (Isai. VI, 1); quem ut trinum in [Col. 0459C] personis ostenderet, et unum in divinitate monstraret, sequenter ait: Et clamabant alter ad alterum, et dicebant: Sanctus, Sanctus, Sanctus, Dominus exercituum; plena est omnis terra gloria ejus.

[2Kb] 11. Ecce trinam sanctificationem sub una confessione coelestis persultat exercitus: unam gloriam Trinitatis Seraphim trina repetitione proclamant. Nam quid ter Sanctus indicat, nisi ejusdem trinae Omnipotentiae gloria demonstrata est in deitate trium personarum significatio? Non autem sicut tres personae, ita et tres dii credendi sunt, sed in eis personis [Col. 0460A] una divinitas praedicanda est secundum Moysi sententiam dicentis: Audi, Israel, Deus, Deus tuus, Deus unus est (Deut. VI, 4). Et iterum: Ego sum Deus, et praeter me non est alius (Isai. XLV, 21).

12. Sed contra haec objicit perniciosa Judaeorum perfidia, dicens: Si Pater Deus est, et Filius Deus est; ergo duo dii sunt, et non unus Deus. Pro me ergo audiant Isaiam, utramque personam unum Deum dicentem: Tu es Deus, et in te est Deus. In eo enim quod dicit: Tu es Deus, Patrem ostendit; in eo vero quod subjecit: In te est Deus, Filium declaravit.

13. Sed tamen, ut eumdem Patrem et Filium unum Deum ostenderet, subjecit: Non est absque te Deus, vere tu es absconsus Deus, Deus Israel. Alias quoque unitum nomen Patris et Filii comprobatur, ipso [Col. 0460B] Patre ad legislatorem Moysen ita testante: Attende illi, et ne inobediens ei fueris; est enim nomen meum in illo.



14 CAPUT V. Quia Filius Dei, Deus, homo factus est.

[1Kb] 1. Hucusque mysterium coelestis nativitatis in Christo, et significantiam divinae Trinitatis ostendimus. Dehinc Scripturae auctoritate eumdem Filium Dei natum in carne monstremus, manifestantes primum, quia idem Filius Dei propter nostram salutem incarnatus, et homo factus est. Sic enim de eo praedicat Isaias: Parvulus, inquit, natus est nobis, et filius datus est nobis, et factus est principatus ejus super humerum ejus, et vocabitur nomen ejus admirabilis, consiliarius, Deus fortis, pater futuri saeculi, princeps [Col. 0460C] pacis; multiplicabitur ejus imperium, et pacis ejus non erit finis (Isai. IX, 6).

2. Parvulus enim Christus, quia homo; et natus est nobis, non sibi; quod enim homo factus est, nobis profecit, et ideo nobis natus est. Filius autem datus est nobis: cujus, nisi Dei Filius? principatus ejus super humerum ejus: sive quia crucem propriis humeris ipse portavit: sive quia titulum regni super humeros et caput ejus Pilatus scripsit.

[2Kb] 3. Erubescant itaque impii Judaei, et agnoscant vocari Christum Filium Dei vivi natum, et per assumptionem [Col. 0461A] corporis parvulum factum, de quo David ait: Minuisti eum paulo minus ab angelis, quia, dum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens (Philipp. II, 6). 15 Ad quem dum Pater in Psalmis de illa aeterna nativitate diceret: Ex utero ante Luciferum genui te (Psal. CIX, 3), rursum futuram ejus in carne nativitatem ostendens, subjecit, dicens: Et quasi de vulva orietur tibi ros adolescentiae tuae.

[1Kb] 4. Hanc incorporationem Filii Dei et Spiritus sanctus in Psalmis ita praenuntiavit, dicens: Ad Sion autem dicetur, vir et vir natus est in ea, et ipse fundavit eam Excelsus. Ecce qui nascitur in Sion, et qui in ipsa civitate factus est humillimus, ipse est [Col. 0461B] qui fundavit eam Excelsus; et quia idem est Dominus, sequitur: Dominus numeravit, scribens populis, iste natus est ibi. Quis est iste? vir scilicet, et excelsus, et Dominus. Vir, quia homo factus est. Excelsus, quia eum supra se coeli et angeli suscipiunt. Dominus, quia cunctae coeli terraeque creaturae illi deserviunt.

5. Verum quoties inimici Christi omnem hanc prophetiam nativitatis ejus audiunt, conclusi, dum non habeant quod proponant, argumentantur, dicentes necdum venisse Christum, de quo haec omnia ora prophetarum praesaga cecinerunt. Quaeramus ergo tempus nativitatis Christi, utrum jam advenerit, an venturus adhuc exspectetur? In Daniele igitur tempus adventus ejus certissime ostenditur, et [Col. 0461C] anni numerantur, et manifesta signa ejus pronuntiantur, et post adventum ejus et mortem futura Judaeorum excidia ibi certissime manifestantur.

[1Kb] 6. Sic enim ait ad eum angelus: Daniel, adverte sermonem, et intellige visionem. Septuaginta hebdomadae abbreviatae sunt super populum tuum, et super urbem sanctam tuam, ut consummetur praevaricatio, et finem accipiat peccatum, et deleatur iniquitas, et adducatur justitia sempiterna, et impleatur visio, et prophetia, 16 et ungatur sanctus sanctorum (Dan. IX, 23). Quae scilicet septuaginta hebdomadae si a tempore Danielis enumerentur, procul dubio Sanctus sanctorum Dominus Jesus Christus olim venisse cognoscitur.

7. Hebdomada namque in sacris eloquiis septem annis terminatur, dicente Domino ad Moysen: Numerabis [Col. 0461D] tibi septem hebdomadas annorum (Levit. XXV, 8), id est septies septem, qui simul faciunt annos quadraginta novem. Similiter septies septuaginta [Col. 0462A] fiunt quadriginti nonaginta. Ideo tot annos fuisse credendum est a Daniele usque ad Christum. A tempore itaque Danielis prophetae usque ad praesens tempus plus quam centum quadraginta hebdomadae enumerantur. Ideoque jam advenit Christus, quem annuntiabat sermo propheticus.

8. Post septuaginta enim hebdomadas et natus et passus ostenditur Christus, et civitatem Jerusalem in exterminationem fuisse, et sacrificium, unctionemque cessasse. Sic enim subjecit idem propheta: Et occidetur Christus, et civitatem, et sanctuarium dissipabit populus cum duce venturo, et finis ejus vastitas, et post finem belli statuta desolatio. Post passionem igitur Christi venit Titus, et debellavit Judaeos, et destruxit urbem, et templum, et cessaverunt libamina [Col. 0462B] et sacrificia. Quae ultra illic celebrari non potuerunt. Ut impleretur quod fuerat ante a propheta praedictum.

[1Kb] 9. Sed, o duritia cordis Judaici! quia ipsi Christum interemerunt, inde eum adhuc venisse non credunt. Probavimus Dominum nostrum Jesum Christum secundum carnem jam natum fuisse. Sed adjicit incredulus cur in carne venit? Audi ergo causam. Deus cum hominem fecisset, summa beatitudine praeditum, et divinae imaginis decore ornatum, posuit eum in paradiso, ut esset Deo subjectus, et caeteris creaturis praelatus.

[1Kb] 10. Ille autem rebellis effectus, contempta divinitate, interdictum violavit praeceptum: quem projectum ob superbiam Deus non occidit, sed exsulem paradiso fecit, exspectans ut per poenitentiam reparari [Col. 0462C] posset ad veniam; et cum ille non revocaretur ad viam virtutis, dedit legem per Moysen, ut vel per ipsam reverteretur ad amorem Dei, et operationem justitiae. Sed cum ne hanc quidem contumax et incredulus custodiret, venit tandem 17 Filius Dei, et corpus humanum assumpsit, ut dum videretur, crederetur; omissisque mundus daemonum simulacris reconciliaretur gratiae Conditoris.

[1Kb] 11. Haec est causa nativitatis Christi, quem Judaei, etsi patiantur natum, scandalizantur tamen crucifixum et mortuum: non intelligentes quia sicut propter redemptionem mundi illum decuit nasci, ita et pati oportuit, cujus passionem et mortem in suo loco Scripturarum testimoniis approbabimus. Nunc vero sequamur debitum ordinem, et cujus demonstrata [Col. 0462D] est post gloriam deitatis humana nativitas, demonstretur et genus, et patria incipientes primum de nomine ejus loqui.



CAPUT VI. De nomine Jesu.
[Col. 0463A]

[34Kb] 1. Prima enim appellatio nominis Jesu invenitur in figura Domini nostri Jesu Christi antea praedicata. Nam Auses quidam, qui Nave filius nominabatur, a Moyse Jesus cognominatur (Num. XIII, 17). Hic post obitum Moysi dux effectus principatum obtinuit, et terram promissionis haereditate distribuit. Mutatio nominis quid significabat, nisi quia defuncto Moyse, id est, defuncta lege, et legali praecepto cessante, dux nobis Dominus Jesus Christus erat futurus, qui nos per Jordanis fluenta, id est, per gratiam baptismi sanctificatos, et omnibus vitiorum generibus expulsis, vel angelorum malorum hostibus effugatis, perduceret ad terram coelestis 18 repromissionis, [Col. 0463B] melle, et lacte manantem, id est, vitae aeternae possessionem, qua nihil dulcius?

[1Kb] 2. Ideo enim vir ille hujus sacramenti imaginem suscepit, ut Jesus nominaretur, ad significandum illum verum Jesum, de quo in Psalmis scriptum est: Venite, exsultemus Domino, jubilemus Deo salutari (Psal. CXLIX, 4), id est, Jesu patri nostro. Ubi ostenditur Dominum et Deum esse Jesum, de quo et alibi in Psalmis: Quia placet sibi Dominus in populo suo, et exaltabit mansuetos in Jesu. Haec enim in Hebraeo sic habentur. [Figure: [Character] 1Kb] De quo apertius Habacuc intonat dicens: Ego gaudebo in Domino, et exsultabo in Deo Jesu meo (Habac. III, 18).



CAPUT VII. Christus ex semine Abrahae secundum carnem fuit.
[Col. 0463C]

[1Kb] 1. Quod autem ex semine Abrahae futurus esset Dominus Jesus Christus, Genesis ostendit, dicente Abraham ad puerum suum: Pone manum tuam sub [Col. 0464A] femore meo, et jura per Deum coeli (Gen. XXIV, 2). Quo verbo Christum Deum coeli de genere suo testabatur in carne esse venturum. Per femur enim genus intelligitur; significabatur enim de semine Abrahae futurum in carne Deum coeli: de quo semine per Isaac facta fuerat ei a Domino repromissio. In semine, inquit, tuo benedicentur omnes gentes (Gen. XXII, 18), id est, 19 in Christo, de quo Psalmista ait: Et benedicentur in eo omnes tribus terrae, omnes gentes magnificabunt eum (Psal. LXXI, 17).

2. De hoc semine, et per [Figure: [Character] 1Kb] eumdem Isaiam vox Domini loquitur: Educam, inquit, de Jacob semen, et de Juda possidentes montes meos (Isai. LXV, 9). De quo alibi idem propheta: Nisi Dominus Sabaoth, reliquisset nobis semen, quasi Sodoma fuissemus, et [Col. 0464B] quasi Gomorrha similes facti essemus (Isai. I, 9).



CAPUT VIII. De tribu Juda ortus est Christus.

[15Kb] 1. Et quia de tribu Juda secundum carnem Christus exspectandus esset, Jacob patriarcha significat, dicens: Non deficiet princeps ex Juda, nec dux de femoribus ejus, donec veniat qui mittendus est. Et ipse erit exspectatio gentium (Gen. XLIX, 10). Certum est enim, usque ad ortum Christi non defuisse principes populi Judaeorum ex genere Juda, nec duces de femoribus ejus usque ad Herodem alienigenam regem, qui per ambitionem regni irrepserat potestatem.

[2Kb] 2. Statim enim ut hoc factum est, et defecit dux ex semine Judae, advenit ille qui mittendus erat, quem gentes et populi exspectabant. Judaei autem [Col. 0464C] pervicacia impudicae frontis dicunt nondum esse id tempus expletum, mentientes nescio quem regem 20 ex genere Judae in extremis Orientis partibus regnum tenere.

[Col. 0465A] 3. Nec attendunt, mente caecati, simulationis suae mendacium detegi, quia jam sicut nullum templum, nullum altare, nullum sacrificium, ita nullus rex, nullus sacerdos remansit Judaeis; neque enim mendax esse potest Osee propheta, qui dicit: Sedebunt filii Israel sine rege, sine principe, sine sacrificio, sine altari, sine sacerdotio, sine manifestationibus (Ose. III, 4). Quae omnia quis non videat nunc in ipsis esse completa?



CAPUT IX. Quia de stirpe David natus est Christus.

[1Kb] 1. Ecce ex qua tribu nasciturus est Christus docemur. Ex David autem stirpe secundum carnem futurus esse per Spiritum sanctum ita praenuntiatus est in Psalmis: Juravit Dominus David veritatem, [Col. 0465B] et non frustrabitur eum, de fructu ventris tui ponam super sedem tuam (Psal. CXXXI, 11). [Figure: [Character] 1Kb] Et iterum: Semel juravi in sancto meo, si David mentiar, semen ejus in aeternum manebit, et thronus ejus, sicut sol in conspectu meo, et sicut luna perfecta in aeternum, et testis in coelo fidelis (Psal. LXXXVIII, 36 seq.).

2. Item in libro Paralipomenon: Et factum est verbum Domini ad Nathan, dicens: Vade, et dic servo meo David: Haec dicit Dominus: Annuntio tibi quod aedificaturus sit domum tibi Dominus, cumque impleveris dies tuos, ut vadas ad patres tuos, suscitabo semen tuum post te, quod erit de filiis tuis, et stabiliam regnum ejus, ipse aedificabit mihi domum, et firmabo solium ejus usque in aeternum. Ego ero ei in patrem, et ipse erit mihi in filium, et misericordiam meam non [Col. 0465C] auferam ab eo, sicut abstuli ab eo qui ante te fuit, et statuam eum in domo mea, et in regno meo usque in sempiternum: et thronus ejus erit firmissimus in perpetuum (II Reg. VII, 4; I Paral. XVII, 3).

21 [1Kb] 3. Haec omnia quisquis in Salomone putat fuisse impleta, multum errare videtur. Nam qualiter in Salomone intelligendum est, quod dictum est: Postquam dormieris cum patribus tuis, suscitabo semen tuum post te, quod erit de filiis tuis, et stabiliam regnum illius? Nunquid de illo Salomone creditur prophetatum? Minime. Ille enim patre suo vivente coepit regnare. Nam hic dicitur quia cum completi fuerint dies vitae tuae, et dormieris cum patribus tuis, suscitabo semen tuum. Ex quo intelligitur alius esse promissus, qui non ante mortem David, sed post mortem ejus pronuntiatus [Col. 0465D] fuerat suscitandus.

[Col. 0466A] [1Kb] 4. Qui aedificaret domum Domini, non de parietibus manufactis, sed de lapidibus vivis et pretiosis, id est, sanctis et fidelibus. Nam et illud, quod subjecit: Fidelis erit domus ejus, et regnum ejus usque in sempiternum coram me (II Reg. VII, 16), attendat et aspiciat quisquam non de Salomone esse pronuntiatum. Salomon quippe domum plenam fuisse mulieribus alienigenis colentibus idola, et ipse ab eis rex idololatria seductus, atque dejectus, dum bonus fuisset in initio, malos exitus habuit.

5. Ergo quis est iste cujus domus est fidelis in perpetuum, et qui post mortem David promittitur suscitandus? Ille utique est de quo ipse David exaestuans clamat, dicens in Psalmo octogesimo octavo: Tu vero distulisti Christum tuum (Psal. LXXXVIII, 39). [Col. 0466B] Non est ergo ille Salomon, sed nec iste David dilatus est Christus. Ecce apparuerunt promissiones praedictae, non in Salomone, sed in Christo Domino nostro, qui ex David genere ortus est, fuisse completae.

6. De quo per Jeremiam ipse Dominus dicit: Ecce dies veniunt, dicit Dominus, et suscitabo David germen justum, et regnabit rex, et sapiens erit, et faciet judicium et justitiam in terra. In diebus illis salvabitur Juda, et Israel habitabit confidenter, et hoc est nomen quod vocabunt eum, Dominus justus noster (Jerem. XXIII, 5, 6).

7. Iste est qui per Nathan ex semine David promittitur (I Paral. XVII; II Reg. VII), qui etiam 22 per Isaiam prophetam ita pronuntiat: Egredietur, inquit, virga de radice Jesse, et flos de radice ejus ascendet (Isai. XI, 1). Haec virga de radice Jesse virgo est [Col. 0466C] Maria, de David radice exorta, quae genuit florem Dominum Salvatorem, de quo etiam sequitur: Et requiescet super eum spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini.

8. Ideo autem tanta dona spiritus super eum praedicantur, quia in eo non ad mensuram Spiritus inhabitat sanctus (Joan. III, 34), sicut in nobis, sed tota inest ei plenitudo divinatis et gratiarum (Colos. II, 9). Iste est qui non secundum visionem oculorum et auditum aurium judicat, sed est justitia cingulum lumborum ejus, et fides cinctorium renum ejus (Isai. XI, 3). In cujus Ecclesia habitat lupus cum agno: ille utique qui solebat ab ea rapere praedam, dum ad eam [Col. 0466D] convertitur, cum innocentibus commoratur.

[Col. 0467A] [1Kb] 9. In cujus ovili pardus cum haedo accubat permisti scilicet subdoli cum simplicibus, ibi etiam vitulus de circumcisione, leo de saeculi potestate, ovis de populari ordine, simul morantur, quia in fide communis est conditio omnium. Puer autem parvulus minans eos ille est utique, qui se humiliavit pro nobis, ut parvulus. Bos autem et leo ibi comedent paleas, quia principes cum subjectis plebibus communem habent doctrinam.

[1Kb] 10. Delectatur quoque infans ab ubere super foramina aspidis, dum gentes, quae solebant venena aliquando praedicare, conversi etiam parvuli Christi fidem delectantur audire. Caverna autem reguli corda sunt infidelium, in quibus ille serpens tortuosus requiescebat, quem ablactatus comprehensum exinde [Col. 0467B] captivum traxit, ut in monte sancto ejus, quod est Ecclesia, non noceret.

[1Kb] 11. Adhuc idem Isaias de Christo, quia ex semine David nasciturus esset secundum carnem, sic in consequentibus dicit: In die illa radix Jesse, qui stat in signum populorum, ipsum gentes 23 deprecabuntur, et erit sepulcrum ejus gloriosum (Isai. XI, 10). In signum populorum stat radix Jesse, quando Christus signaculum crucis exprimit in frontibus eorum. Ipsum gentes deprecabuntur, quod jam hoc totum cernitur fuisse completum. Sepulcrum autem ejus in tantum est gloriosum, ut excepto quod redempti per mortem ejus gloriam ei exhibemus, etiam locus ipse coruscans miraculis, gloriae suae causa ad se omnem contrahat mundum.

[Col. 0467C] [1Kb] 12. Hic locus in Hebraeo sic habet: Et erit requies ejus gloriosa. Utique quia moriens caro ejus non vidit corruptionem secundum Psalmi sententiam: Quia non derelinques animam meam in inferno, nec dabis sanctum tuum videre corruptionem (Psal. XV, 10). Jam vero quia ore prophetico de Moab nascenti Christo perhibetur testimonium, idem Isaias testatur: Ponam enim super his qui fugerint de Moab leonem, et reliquis terrae. Emitte agnum, Domine, dominatorem terrae de petra deserti ad montem filiae Sion (Isai. XV, 9; XVI, 1).

[1Kb] 13. De hac enim gente Moabitarum egressus est Agnus immaculatus, qui tollit peccata mundi, qui dominatur in orbem terrarum. Petra autem deserti Ruth significat, quae, destituta morte mariti, de Booz [Col. 0468A] genuit Obed, et de Obed Jesse, et de Jesse David, et de David stirpe Christum. Montem autem filiae Sion aut historialiter ipsam urbem Jerosolymam dicit, aut juxta tropologiam Ecclesiam in specula, id est, in virtutum sublimitate locatam.



CAPUT X. Quia Christus de virgine sine virili coitu genitus est.

1. Hactenus de nomine, et gente, et genere Domini nostri Jesu Christi Testamenti Veteris fidem perstrinximus: dehinc generationes ejus secundum carnem de Virgine ostendamus. Isaias enim 24 sancto Spiritu plenus futurae incarnationis Filii Dei sic praenuntiat sacramentum, sic enim dicit: Et adjecit loqui ad Achaz Dominus, dicens: Pete tibi signum [Col. 0468B] a Domino Deo tuo in profundum inferni, sive in excelsum supra (Isai. VII, 10). Et subjecit: Audite itaque, domus David, id est, genus David.

[1Kb] 2. Nam bene ad domum David loquebatur, id est, ad stirpem regiam, de qua stirpe descendit Maria, et adjecit: Propter hoc dabit Dominus ipse vobis signum: Ecce virgo in utero concipiet, et pariet filium, et vocabitur nomen ejus Emmanuel, quod est interpretatum Nobiscum Deus. Quia ergo ille, quem in utero Virgo concepit, et peperit, Nobiscum Deus vocatur, Deus [Figure: [Character] 1Kb] itaque [Figure: [Hebrew Text] 1Kb] in utero virginis conceptus natusque cognoscitur. Erubescant itaque Judaei increduli, et Christi gratiae sua colla submittant.

[1Kb] 3. Ecce enim quem Virgo peperit nobiscum Deus appellatur. Quo loco argumentantur Judaei quod in [Col. 0468C] Hebraeo non virginem, sed juvenculam ostendat sermo propheticus parituram. Adversus quos respondetur non esse signum, si juvencula pariat, quod est aetatis. Sed hoc esse signum ad rei novitatem, si Virgo pariat, quod est integritatis. Dum enim dicit: Dominus dabit vobis signum, insinuat quoddam insigne miraculum, virginem videlicet parituram, quod procul dubio signum non esset, nisi novum existeret. Oportebat enim Christum propter insigne miraculum secundum carnem nasci de virgine.

[1Kb] 4. Sequitur de eo: Butyrum et mel comedet. Butyrum fructus est Ecclesiae venientis ex circumcisione, quasi bovis sub jugo, id est, sub lege positae; mel vero Ecclesiae venientis ex gentibus, 25 cujus suavitate, [Col. 0469A] et dulcedine operis, et fidei pascitur Christus. Sequitur, et dicit: Et priusquam cognoscat puer vocare patrem aut matrem. Quod enim dixit priusquam cognoscat, id est, priusquam cognoscere faciat divinitate Deum habere se patrem, et carnis susceptione virginem matrem, juxta illud quod in Genesi scribitur, dicente Domino ad Abraham: Nunc cognovi quod timeas Deum (Gen. XXII, 12), id est, nunc cognoscere te feci. Absit enim apud Deum esse ignorantiam, ut tunc cognosceret quod ante nesciret.

5. Quantae autem potestatis existat idem Emmanuel, praedictus propheta frequenter annuntiat, dicens: Et erit extensio alarum ejus, implens latitudinem terrae, o Emmanuel (Isai. VIII, 8); quem quia de virgine natum credimus, Patrem in Psalmis dicentem [Col. 0469B] audiamus. Nam cum dixisset Propheta de Christo: Dixit Dominus Domino meo: Sede a dextris meis, confestim vox Patris consecuta est, dicentis ad Filium: Ante luciferum genui te, et quasi de vulva orietur tibi ros adolescentiae tuae. Juravit Dominus, et non poenitebit eum, tu es sacerdos in aeternum secundum ordinem Melchisedec. Dominus a dextris tuis confregit in die irae suae reges (Psal. CIX, 1). Et iterum: Ubi inhabitet, inquit, gloria in terra nostra, misericordia et veritas occurrerunt sibi, justitia et pax complexae sunt se. Veritas de terra orta est, et justitia de coelo prospexit (Psal. LXXXIV, 10 seq.).

[1Kb] 6. Quae est veritas de terra orta, nisi Christus de femina natus, Filius Dei de carne procedens? Nam caro terra est; quando enim natus est Christus, justitia [Col. 0469C] de coelo prospexit. Non enim daretur e coelo justificatio, nisi Christus in carne nasceretur, et ut ostenderet quod ipsa veritas de terra orta homo esset, sequenter adjunxit: Justitia ante eum praeibit, et ponet in via gressus suos. Item idem David: Terra, inquit, dabit fructum suum (Psal. LXVI, 7, 8). Terra, Maria, dedit fructum suum Christum; sed quis est iste fructus? Benedicat nos Deus, Deus noster, benedicat nos Deus.

[1Kb] 7. Hunc terrae fructum praedictus Isaias propheta alibi manifestius annuntiat, dicens: Rorate, coeli, desuper, et nubes pluant justum; aperiatur terra, et germinet Salvatorem, et justitia oriatur simul; ego Dominus creavi eum (Isai. XLV, 8). Coeli ipsi qui et nubes, id est, prophetae, per quos Christus adveniens [Col. 0469D] prophetabatur; terra Maria, 26 quae, fide aperta, non corruptione, genuit Salvatorem, quia solus Dominus [Col. 0470A] eum creavit, non virilis commistio seminis.

[1Kb] 8. Unde et Isaias ait: Generationem ejus quis enarrabit (Isai. LIII, 8)? Nullus enim hominum nativitatis Christi in conceptu conscius fuit: solo enim verbo Dei virgo praegnans apparuit. Quod etiam Daniel propheta figuraliter praedixerat, dicens: Vidi lapidem de monte abscissum sine manibus praecidentium, et cum venisset in terram, replevit orbem terrae (Dan. II, 34): lapis iste Christus est sine manibus abscissus, implens omnem terram, quia in omnibus gentibus regnum ejus est.

[1Kb] 9. De quo lapide per Isaiam Deus loquitur: Ecce mitto in fundamentis Sion lapidem pretiosum, electum, angularem, et qui crediderit in eum non confundetur (Isai. XXVIII, 16). Hunc enim vidit Daniel abscissum [Col. 0470B] de monte, id est, de populo Judaeorum, sine manibus, hoc est, sine operatione virili, ex Maria virgine natum, quam sine dubio virginem fuisse credimus ante partum, virginem permansisse post partum, Ezechiele propheta testante: Converti me ad viam portae sanctuarii exterioris, quae respiciebat ad Orientem, et erat clausa. Et dixit Dominus ad me: Porta haec clausa erit, non aperietur, et vir non transiet per eam, quoniam Dominus Deus ingressus est per eam, eritque clausa (Ezech. XLIV, 1).

10. Quo testimonio sanctam Mariam et virginem concepisse et virginem permansisse confitetur. Genitalia namque feminea, pro eo quod claustra partus aperiunt, portae dicuntur, sicut ait Job: Quia non clausit portas ventris, qui portavit me (Job. III, 10). [Col. 0470C] Dominus enim noster Jesus Christus mirabiliter et potentialiter natus, tanquam sponsus processit de thalamo suo (Psal. XVIII, 6), id est, ex Virginis utero, post cujus ortum nullum cum Maria convenisse, nullum ex ejus utero genitum exstitisse profitemur.



CAPUT XI. In Bethlehem natus est Christus.

[2Kb] 1. Praediximus nativitatem Domini nostri ex Virgine, locum quoque 27 originis suae ostendamus. Nam in Bethlehem natus est, ad quam dicitur per Michaeam prophetam: Et tu, Bethlehem, domus Ephrata, [Figure: [Character] 1Kb] nunquid parvula es in millibus Juda? ex te mihi egredietur qui sit dominator in Israel, et egressus [Col. 0470D] ejus a diebus aeternitatis. Propter hoc dabit eos usque ad tempus in quo parturiens pariet (Mich. V, 2).

[Col. 0471A] 2. Sicque postquam locum originis ejus praedixit, deinde regnum ejus futurum in toto orbe subjecit, dicens: Stabit, et videbit, et pascet gregem suum in virtute Domini, et in honore nominis Dei sui erunt, quoniam nunc magnificatur usque ad terminos terrae, et erit iste pax.

[1Kb] 3. De hoc loco nativitatis Christi et Habacuc propheta sic ait: Deus ab Africo veniet. Bethlehem enim regio, ubi natus est Christus, de Jerusalem ad meridianam respicit plagam. Merito ergo ab Africo venisse scribitur, quia a Bethlehem venturus esse praevidebatur.



CAPUT XII. Stellae indicio Christi nativitas monstratur.

[1Kb] 1. Quia stellae indicio nativitas ejus claruit, in [Col. 0471B] Numeris divinus ille 28 Balaam sic cecinit, dicens: Orietur stella ex Jacob, consurget homo de Israel. Magi enim ab Orientis partibus venientes, primi Christi nativitatem stella indice nuntiaverunt, scilicet, ut quem olim princeps artis eorum praedixerat, illi inspecto sidere demonstrarent.



CAPUT XIII. Munera magi obtulerunt.

[2Kb] 1. Quia ei munera obtulerunt magi, et hoc prophetae nobis narrant; sic enim Isaias ait: In tempore illo deferetur munus Domino exercituum a populo divulso, et dilacerato, a populo terribili, post quem non fuit alius (Isai. XVIII, 7). Hoc autem dicit propheta propter Persarum robustissimam gentem, ad cujus tunc potentiam nullus populus comparabatur, de [Col. 0471C] quibus magi venientes, Christo munera detulerunt.

[1Kb] 2. Et iterum ipse: Omnes, inquit, de Saba venient, [Col. 0472A] aurum et thus deferentes, et laudem Domino annuntiantes. De his muneribus et David praedicavit, dicens: Et dabitur ei de auro Arabiae (Psal. LXXI, 11). Et 29 rursus: Reges Tharsis, et insulae munera offerent, reges Arabum, et Saba dona adducent. Nam et magos reges habuit Oriens.



CAPUT XIV. A Deo Patre unctus est.

1. Et quia non oleo isto humano unctus est Christus, sicut caeteri reges et pontifices Hebraeorum, sed a paterno Spiritu unctus est, Isaias ex persona ejusdem Christi sic cecinit, dicens: Spiritus Domini super me, propter quod unxit me, evangelizare pauperibus misit me, praedicare captivis remissionem, et caecis visum (Isai. LXI, 1).

[Col. 0472B] [1Kb] 2. Simili modo et Psalmographus, divino afflatus Spiritu, ita ad eumdem Christum loquitur, dicens: Sedes tua, Deus, in saeculum saeculi, virga aequitatis, virga regni tui. Dilexisti justitiam, et odisti iniquitatem, propterea unxit te Deus, Deus tuus oleo laetitiae, prae consortibus tuis (Psal. XLIV, 7). In qua sententia primo propheta divinitatem Christi ac perpetuitatem demonstrat.

[1Kb] 3. Sequenter per aequitatis virgam sceptrum potestatis ejus regnumque denuntiat. Postremo quod idem Deus a Deo unctus sit, indicat, non quidem oleo communi, sicut caeteri participes sui, id est, principes, qui imaginario praecesserant, sed oleo laetitiae, quo mystice demonstratur Spiritus sanctus, cujus coelesti infusione, et virtute Christus est consecratus.



CAPUT XV. Quod pauper et abjectus primo adventu venit.
[Col. 0472C]

[10Kb] 1. Quia pauper et abjectus in primo adventu suo [Col. 0473A] venerit, sanctus Isaias sic indicat, dicens: Dicite filiae Sion: Ecce rex tuus 30 venit tibi justus, et salvator, pauper, sedens super asinum indomitum (Isai. LII, 13). Item apud eumdem ex persona Dei Patris: Ecce intelliget servus meus, exaltabitur, et elevabitur, et sublimis erit valde; sicut obstupuerunt super te multi, sic ingloriosus erit inter viros aspectus ejus, et forma ejus inter filios hominum.

[1Kb] 2. Iste asperget gentes multas, super ipsum continebunt reges os suum, quia quibus non est annuntiatum de eo, videbunt, et qui non audierunt, contemplati sunt. Quis credidit auditui nostro? Et brachium Domini cui revelatum est (Isai. LIII, 1)? Et ascendet sicut virgultum coram eo, et sicut radix de terra sitienti. Non est species ei neque decor, et vidimus eum, et non erat [Col. 0473B] aspectus, et desideravimus eum despectum, et novissimum virorum; virum dolorum, et scientem ferre infirmitatem, et quasi absconditus vultus ejus, et despectus, unde nec reputavimus eum.

[1Kb] 3. Vere languores nostros ipse tulit, et dolores nostros ipse portavit, et nos putavimus eum quasi leprosum, et percussum a Deo, et humiliatum, ipse autem humiliatus est propter iniquitates nostras, et attritus est propter scelera nostra. Disciplina pacis nostrae super eum, et livore ejus sanati sumus. Omnes nos, quasi oves, erravimus.

[1Kb] 4. Unusquisque in viam suam declinavit, et Dominus posuit in eo iniquitatem omnium nostrum. Oblatus est, quia ipse voluit, et non aperuit os suum; sicut ovis ad occisionem ducetur, et quasi agnus 31 coram tondente [Col. 0473C] se obmutescet, et non aperuit os suum. De angustia, et de judicio sublatus est, generationem ejus quis enarrabit? quia abscissus est de terra viventium, propter scelus populi mei percussi eum, et dabit impios pro sepultura, et divites pro morte sua, eo quod iniquitatem non fecerit, neque dolus fuerit in ore ejus, et Dominus voluit conterere eum in infirmitate; si posuerit pro peccato animam suam, videbit semen longaevum, et voluntas Domini in manu ejus dirigetur.

5. Pro eo quod laboravit anima ejus, videbit, et saturabitur, in scientia sua justificabit ipse justus servos meos multos, et iniquitates eorum ipse portabit. Ideo dispertiam ei plurimos, et fortium dividet spolia, pro [Col. 0474A] eo quod tradidit in mortem animam suam, et cum sceleratis reputatus est, et ipse peccata multorum tulit, et pro transgressoribus oravit.

[1Kb] 6. In qua lectione non solum, quia abjectus apparuit Christus, sed etiam ibi ejus generatio coelestis exprimitur, infirmitas quoque susceptae carnis ejus manifestatur, contumelia quoque passionis ejus, crux, mors, sepultura ibi monstratur, et quod innocens damnatur, et tacens ibi patitur.

[1Kb] 7. Deus enim suscipiens in carne pauperis formam se humiliare dignatus est, nostrique causa, ut salus perditis redderetur, etiam usque ad mortem obediens factus est, quod alibi idem Isaias praefatus est: Non clamabit, neque audiet quis in plateis vocem ejus; calamum quassatum non conteret, et linum fumigans [Col. 0474B] non exstinguet; sed in veritate proferet judicium, quousque ponam in terra judicium, et in nomine ejus gentes sperabunt (Isai. XLII, 2).

[1Kb] 8. Et Jeremias, quod veniret Deus in carne abjectus, et humilis, ita praedixit: Domine, fac propter nomen tuum, quia multae sunt aversiones nostrae. Tibi peccavimus, exspectatio Israel, salvator ejus in tempore tribulationis. Quare quasi colonus futurus es in terra? et quasi viator declinans ad manendum? Quare futurus es, quasi vir vagus, et fortis, qui non potest salvare? Tu autem in nobis es, Domine, et nomen tuum invocatum est super nos, ne derelinquas nos (Jerem. XIV, 7).

[1Kb] 9. Dum enim dicit, tibi peccavimus, exprimit Judaeorum personam, 32 qui in Deum peccaverunt, [Col. 0474C] quando venientem eum in forma hominis crucifixerunt; obtulit enim se aspectibus hominum, tanquam vagum hominem, et inquilinum; illi autem putantes hoc tantum esse quod videbatur, occiderunt hominem, quasi qui non posset salvare.



CAPUT XVI. Quia signa et virtutes fecit.

[1Kb] 1. Genera quoque et virtutes curationum tanto ante praescripta sunt per Isaiam prophetam, dicentem: Ecce Deus noster, ipse veniet, et salvabit nos. Tunc aperiuntur oculi caecorum, et aures surdorum audient. Tunc saliet claudus, quasi cervus, et plana erit lingua mutorum (Isai. XXXV, 4). Et iterum: Spiritus [Col. 0475A] Domini super me, eo quod unxerit me, ad annuntiandum mansuetis misit me, ut mederer contribulatis corde, praedicare captivis redemptionem, et caecis visum (Isai. LXI, 1; Luc. IV, 18).

[1Kb] 2. Haec omnia sanitatum signa in adventu Christi facta sunt. Statim enim ut natus est, praecedente stella adoraverunt eum magi, et obtulerunt munera. Deinde varia adventus ejus repraesentavit miracula. Caecis, enim, ut Deum cognoscerent, profundae noctis caligo detergitur. Defunctis redivivae lucis gratia redditur, ut animae vivificarentur.

[1Kb] 3. Surdi, ut auditum fidei susciperent, audire coeperunt. Claudi, ut ad Deum currerent, incessu alacri vegetantur. Muti, ut Deum confiterentur, claris vocibus clamaverunt. Leprosi pro abolendis contagiis [Col. 0475B] animae lurida membra deposuerunt; effectu enim majestatis suae multa fecit, quae praetereunda sunt, dum cuncta legantur.

[1Kb] 4. Nam excellentiae suae virtute pendulis gressibus tumentes aequoris fluctus calcavit, et maris magni procellas suo imperio mitigavit. 33 Jam vero passionis ejus obitum etiam elementa tremuerunt, dum sol fugit, dum tellus concutitur, saxaque sese illidentia dissolvuntur, [Figure: [Character] 1Kb] siquidem et ipsa mors eum tenere non potuit.

[1Kb] 5. Nam resurgens die tertia, ad sedem paternam revolavit, ministeriisque angelorum reducitur a terris ad coelum. Plura quoque, et his similia ejus omnipotentia facta sunt. Sed dicit incredulus quod et [Col. 0475C] prophetae miracula multa fecerunt. Verum est; nullus tamen eorum mortuus resurrexit, et in coelum ascendit.



CAPUT XVII. In corpore videndus erat.

[1Kb] 1. Quia idem Deus in corpore ab hominibus esset videndus, per Isaiam testatur dicens: Propter hoc sciet populus meus nomen meum in die illa, quia ego ipse, qui loquebar, ecce adsum (Isai. LII, 6). Et David: Ambulabunt de virtute in virtutem, et videbitur Deus Deorum in Sion (Psal LXXXIII, 8). Et iterum: Visi sunt ingressus tui, Deus, ingressus Dei mei regis (Psal. LXVII, 25): utique quibus venit in mundum, et quibus iterum ascendit in coelum, tunc enim manifestatus [Col. 0475D] est, et revelatus occursus adventus ejus, [Col. 0476A] quem Judaei, si cognovissent, nunquam Dominum gloriae crucifixissent (I Cor. II, 8).

[1Kb] 2. De cujus etiam corporali visione supradictus Isaias ita annuntiavit: Ingloriosus, inquit, erit inter viros aspectus ejus, et forma ejus 34 inter filios hominum, quibus non est annuntiatum de eo, videbunt, et qui non audierunt, contemplati sunt. Et Jeremias, in libro Baruch: Hic est Deus noster, et non aestimabitur alius ab eo qui invenit omnem viam prudentiae, et ostendit eam Jacob puero suo, et Israel dilecto suo. Post haec in terris visus est, et cum hominibus conversatus est.

3. Et Habacuc: Domine, inquit, audivi auditum tuum, et timui; consideravi opera tua, et expavi, in medio duorum animalium cognosceris; dum appropinquaverint [Col. 0476B] anni, innotesceris, dum advenerit tempus, ostenderis (Habac. II, 10). Item ipse: Videbunt te gentes, et dolebunt populi, id est, Judaei.

4. Siquidem et praedictus Isaias de ipso sic cecinit: Propter Sion non tacebo, et propter Jerusalem non quiescam, donec egrediatur, ut splendor, justus ejus, et Salvator ejus, ut lampas, accendatur, et videbunt gentes justum tuum, et cuncti reges inclytum tuum. Et iterum: Vox speculatorum tuorum levaverunt vocem, simul laudabunt, quia oculo ad oculum videbunt. Et infra: Paravit Dominus brachium sanctum suum in conspectu omnium gentium, et videbunt omnes fines terrae salutare Dei nostri (Isai. LXII, 1; LII, 8, 10).



CAPUT XVIII. Judaei non erant eum agnituri.

[Col. 0476C] 1. Et quia eum non erant agnituri Judaei, sic praedixerat Jeremias ex persona Domini: Praevaricatione praevaricata est in me domus Israel, et domus Juda, ait Dominus; negaverunt me, et dixerunt, Non est ipse (Jerem. V, 11). Hoc etiam nunc usque Judaei de Christo dicunt, Non est ipse, exspectantes alium, qui est Antichristus.

2. Et Isaias: Non est species ei, neque decor, et vidimus eum, et non erat aspectus, et desideravimus eum, despectum, et novissimum virorum virum dolorum, scientem ferre infirmitatem, et quasi absconditus vultus ejus, et despectus. Unde nec reputavimus eum (Isai. LIII, 2). Quibus verbis incredulitatem Judaeorum significat, quibus visus est Christus non habere speciem, neque decorem, unde nec reputatus est esse [Col. 0476D] Deus.

[Col. 0477A] 3. Quem tamen, quia non essent agnituri, neque recepturi, idem 35 Isaias alias approbat, dicens: Audite, coeli, et auribus percipe, terra, quia Dominus locutus est: Filios enutrivi, et exaltavi, ipsi autem spreverunt me. Cognovit bos possessorem suum, et asinus praesepe Domini sui. Israel autem me non cognovit, populus autem meus me non intellexit (Isai. I, 2). Et iterum: Auditione audietis, et non intelligetis, et cernentes videbitis, et non scietis; incrassatum est enim cor populi hujus (Isai. VI, 9; Matth. XIII, 14).

[1Kb] 4. Unde et Ezechiel: Factus est sermo Domini ad me dicens: Filii hominis, in medio domus exasperantis tu habitas, qui oculos habent ad videndum, et non vident, et aures ad audiendum, et non audiunt (Ezech. [Col. 0477B] XII, 2). Sic enim excaecati sunt, ut Salvatorem nec agnoscerent, nec susciperent. Et cujus diem Abraham vidit, et laetatus est, et cujus adventum prophetae magno cum desiderio exspectaverunt (Joan. VIII, 56), isti et viderunt, et non cognoverunt, insuper et blasphemaverunt clamantes: Non habemus regem, nisi Caesarem, et caetera quae sequuntur. Cujus populi duritia sic non mutatur, quomodo nec Aethiopis color, aut pardi varietas, Jeremia testante: Si mutare potest Aethiops pellem suam, aut pardus varietates suas (Jerem, XIII, 23).



CAPUT XIX. Quia eum non agnoscentes Judaei, congregati sunt adversus eum.

1. Sed quia eum Judaei non agnoscentes, congregati [Col. 0477C] sunt ad interficiendum eum, et universalem assensum in passione ejus praebuerunt, ita legitur: Quare fremuerunt gentes, id est, Romani, et populi meditati sunt inania, hoc est, Judaei. Astiterunt reges terrae, hoc est, Herodes et Pilatus; et principes convenerunt in unum, scilicet principes sacerdotum, et seniores Judaeorum: adversus Dominum, et adversus Christum ejus (Psal. II, 1).

[Col. 0478A] [3Kb] 2. Et iterum ex ejusdem Domini persona: Circumdederunt me 36 canes multi, concilium malignantium obsedit me (Psal, XXI, 17). Canum autem nomen in eos est etiam per prophetam alterum constitutum. In Isaia enim scriptum est: Omnes canes caeci, nescientes latrare. Canum enim mos est, ut ait noster Hilarius, Pastori alludere, gregem nosse, insidiantes feras persequi. At vero isti caeci canes, pastorem suum non videntes, officium non intelligentes, latratus suos a feris ad gregem, a furibus ad Dominum retorserunt. Unde et alius propheta de his ita dicit: Facti sunt mihi in sagittam reciprocam.



CAPUT XX. Venundatus est.

[1Kb] 1. Quia triginta argentis appretiatus, et venundatus [Col. 0478B] est, per Zachariam ita ipse praenuntiavit: Si bonum est, inquit, in conspectu vestro, date mercedem meam, et appenderunt mercedem meam triginta argenteos. Et dixit Dominus ad me: Projice illud ad statuarium, decorum pretium, quod appretiatus sum ab eis.

37 [1Kb] 2. Haec enim nota omnibus causa est. Judas enim, poenitentia motus, pecuniam reportavit, et projecit in templum, et abiit, et laqueo se suspendit (Matth. XXVII, 4). Ut impleretur, quod dixerat Isaias: Testis falsus non erit impunitus, pro eo quod vendidit argento Justum (Prov. XIX, 5; Amos. II. 6).

[1Kb] 3. Quam pecuniam bene Dominus mercedem suam dixit; multa enim opera apud eos fecerat, reddens vitam mortuis, lucem caecis, surdis auditum, gressum claudis; pro quibus omnibus Judaei nefanda [Col. 0478C] aestimatione mortem triginta argentorum mercedem illi restituerunt.



CAPUT XXI. Quia a discipulo suo traditus est.

1. Nam et quia Dominus traditorem suum per panem porrectum ostendit apostolis, etiam in Psalmis commemoravit in se impletum dicens: Qui edebat panes meos, ampliavit adversum me supplantationem. [Col. 0479A] Et iterum: Tu vero homo unanimis, dux meus, et notus meus, qui simul mecum dulces capiebas cibos (Psal. XL, 10; LIV, 14).

[1Kb] 2. De ipso autem Juda proditore Jeremias praescius ita ante praedixit: Peccatum Juda scriptum est stylo ferreo in ungue adamantino (Jerem. XVII, 1), quod sive ad Judam, sive ad Judaeos non incongrue convenit, qui sic peccaverunt in Christum, ut non sit peccatum eorum atramento conscriptum, quod deleri forsitan potest, sed stylo ferreo in ungue adamantino exaratum, id est, quod deleri non possit prae duritia cordis eorum, nisi crediderint.



CAPUT XXII. A semetipso traditus est.

[1Kb] 1. Nam, quia et ipse sponte pro nobis semetipsum [Col. 0479B] tradidit, 38 Isaias dicit: Oblatus est, quia ipse voluit. Et infra: Pro eo quod tradidit in mortem animam suam, videbit semen longaevum, et voluntas Domini in manu ejus dirigetur (Isai. LIII, 7). Et ipse per Jeremiam prophetam sic loquitur: Reliqui domum meam, dimisi haereditatem meam, tradidi dilectam animam meam in manus mimicorum ejus (Jerem. XII, 7), hoc est, in manus Judaeorum, qui eum interfecerunt.



CAPUT XXIII. Comprehensus est.

1. Quia comprehendendus erat, Jeremias propheta longe ante ita praedixit: Spiritus oris nostri Christus Dominus captus est in peccatis nostris (Thren. IV, 20). Quo vaticinio demonstravit aperte et Christum Dominum esse, et traditum pro peccatis nostris fuisse.

[Col. 0479C] 2. Item Sapientiae liber dicit: Dixerunt inter se impii: Comprehendamus Justum, quia inutilis est nobis, et contrarius est operibus nostris: promittit scientiam Dei se habere, et Filium Dei se nominat. Et infra: Si est verus Filius Dei, suscipiet illum, et liberabit eum de manu contrariorum (Sap. II, 12, 18). Et infra: Ut sciamus reverentiam illius, et probemus patientiam ejus, morte turpissima condemnemus eum; id est, affixione crucis



CAPUT XXIV. Judicatus est.

1. Quia judicandus erat, clamat David sub figura populi peccantis in Deum: Tibi soli peccavi, et malum [Col. 0480A] coram te feci, ut justificeris in sermonibus tuis, et vincas, cum judicaris (Psal. L, 6). Veniens enim Christus in corpore, tanquam reum se constituit, et judex hominum hominibus judicandum se praebuit, sicque mitis, et patiens, dum judicatus est, vicit, quia nihil in eo dignum, quod judicaretur, populus persecutor invenit.

[1Kb] 2. Unde et propheta, adventum judicii ejus annuntians, sic comminatur contra eumdem populum, dicens: Audite quae Dominus 39 loquitur: Surge, et contende judicio adversus montes, et audiant colles vocem tuam. Audiant montes judicium Domini, et fortia fundamenta terrae (Mich. VI, 1 seq.). Quia judicium Domini cum populo suo, et cum Israel dijudicabitur, dicens: Popule meus, quid feci tibi? et quid [Col. 0480B] molestus fui? responde mihi, quia eduxi te de terra Aegypti, et de domo servientium liberavi te, et misi ante faciem tuam Moysen, et Aaron, et Mariam? Ubi ostendit beneficia Domini praestita in populum suum, et contra haec adversus eum mala eorum. Et quid juxta haec eidem populo venturum sit, deinde subjungit: Audite, tribus, quis approbabit illud? adhuc ignis in domo impii, thesauri iniquitatis.



CAPUT XXV. [Figure: [Character] 1Kb] In passione a discipulis deseritur.

[1Kb] 1. Quia in passione sua a suis discipulis desolandus esset, per David prophetam idem Dominus loquitur: Omnes amici mei obliti sunt me, longe fecisti notos meos a me (Psal. LXXXVII, 9). Et Zacharias: Percute pastorem, et dispergentur oves (Zach. XIII, 7; [Col. 0480C] Matth. XXVI, 31). Tunc discipuli confugerunt.



CAPUT XXVI. A falsis testibus accusatus est.

[1Kb] 1. Quia a falsis testibus accusandus erat, per Osee prophetam idem Dominus sic dicit: Vae, inquit, eis, quoniam recesserunt a me, vastabuntur, quia praevaricati sunt in me. Ego redemi eos, et ipsi locuti sunt contra me mendacia; et ego erudivi eos, et confortavi brachia eorum, et ipsi in me cogitaverunt malitiam, reversi sunt, ut essent absque jugo; facti sunt quasi arcus dolosus (Ose. VII, 13).

[2Kb] 2. Et Zacharias: Si invaluerunt super me verba vestra, dicit 40 Dominus, et dixistis: Quid locuti [Col. 0481A] sumus contra te? Et in Psalmis dicit: Insurrexerunt in me testes iniqui, et mentita est iniquitas sibi (Psal. XXVI, 12). Et Isaias de Juda dicit: Testis falsus non erit impunitus, pro eo quod vendidit argento justum.



CAPUT XXVII. Clamaverunt Judaei ut crucifigeretur.

1. Quia clamaverunt Pilato ut crucifigeretur, hoc jam per Jeremiam Christus de Synagoga praedixerat, dicens: Reliqui domum meam, facta est mihi haereditas mea, quasi leo in silva, dedit contra me vocem suam (Jerem. XII, 7); blasphemans utique, et dicens: Crucifige, crucifige (Luc. XXIII, 21; Joan. XIX, 6).

2. Et alibi ipse dicit: Super quem aperuistis os vestrum? et adversus quem laxastis linguas vestras (Isai. LVII, 4)? Et Isaias: Ruit, inquit, Jerusalem, et [Col. 0481B] Judas concidit, quia lingua eorum contra Dominum (Isai. III, 8). Item ipse: Exspectavi ut facerent judicium, fecerunt autem iniquitatem, et non justitiam, sed clamorem (Isai. V, 7).



41 CAPUT XXVIII. Judaei posteritatem suam damnaverunt.

[1Kb] 1. Nam quia peccantes Judaei etiam in Christo posteritatem suam damnaverunt, dicentes: Sanguis ejus super nos, et super filios nostros (Matth. XXVII, 25), olim cum objurgatione Isaias illis praedixerat, dicens: Semen pessimum, praeparate filios vestros occisioni in iniquitate patrum suorum (Isai. XIV, 20). Venientibus enim in Judaeam gentibus, pro scelere patrum etiam filii trucidati sunt.

[Col. 0481C] [1Kb] 2. Sub quorum persona et Jeremias interitum eorum ita deplorat, dicens: Patres nostri peccaverunt, et non sunt, nos autem iniquitates eorum exsolvimus (Thren. V, 7). Item Jeremias: Sacerdotes non dixerunt, Ubi est Dominus? et tenentes legem, nescierunt me, et pastores praevaricati sunt in me. Propterea adhuc judicio contendam vobiscum, ait Dominus, et cum filiis vestris disceptabo.

3. [Figure: [Character] 1Kb] Item ipse: Quare ergo est factus in praedam? super eum rugierunt leones, et dederunt vocem suam, posuerunt terram ejus in solitudinem, et civitates ejus exustae sunt, et non est qui habitet in eis (Jerem. II, 8, 14).



CAPUT XXIX. Flagellatus, et palmis caesus est.

[Col. 0481D] [1Kb] 1. Quia flagellatus est, et palmarum sustinuit ictus, Job de eo sic dicit: Exprobrantes, et conspuentes, percusserunt maxillam meam, satiati sunt poenis meis (Job. XVI, 11). Et in Psalmis ipse dicit: Ego ad flagella paratus sum (Psalm. XXXVII, 18). Et iterum: [Col. 0482A] Congregata sunt in me flagella, et ignoravi (Psal. XXXIV, 15).

2. Similiter et per Isaiam: Non sum, inquit, contumax, neque contradico: corpus meum dedi percutientibus, et genas meas vellentibus: faciem meam non averti ab increpantibus, et conspuentibus in me (Isai. L, 6). Et per Jeremiam dicit: Posui scapulas meas ad flagella, et maxillas meas ad palmas (Thren. III, 30). Item de ipso idem Jeremias: Dabit, inquit, percutienti se maxillam, saturabitur opprobriis.



42 CAPUT XXX. Arundine Christi caput percussum est.

[1Kb] 1. Quia arundine caput ejus percussum est, et sustinuit patienter, Isaias praedixerat, dicens: Arundinem quassatam non conteret, [Figure: [Character] 1Kb] et linum fumigans [Col. 0482B] non exstinguet, calamum quassatum, sive confractum non conteret, cunctis enim placabilis erit, et veniam dabit peccatoribus, dicens: Confide, filia, dimittuntur tibi peccata (Isai. XLII, 1 seq.). Et linum fumigans, sive, ut caeteri transtulerunt obscurum atque tenebrosum non exstinguet.

2. Qui vicini erant exstinctioni, Domini clementia servabuntur. Quae super Judaeis, et nationibus, in supradictis opusculis disseruimus; sed cum veritate omnia judicabit, nequaquam metuens Scribas et Pharisaeos, quos confidenter hypocritas appellabat (Matth. XXIII, 13).



CAPUT XXXI. Spinis coronatus est.

[1Kb] 1. Et quia spinea corona capiti ejus imposita est, [Col. 0482C] scribitur hoc in Canticis canticorum ex persona Patris, de contumeliis Filii iniquitatem Jerusalem mirantis, atque dicentis: Exite, et videte, filiae Jerusalem, regem in corona, qua coronavit eum mater ejus (Cant. III, 11), id est, corona spinea, quam capiti ejus imposuit Synagoga.

[1Kb] 2. Sed et per Jeremiam idem Filius sic dicit: Spinis peccatorum suorum circumdedit me populus hic. Et apud Isaiam: Plantavi, inquit, vineam electam, et exspectavi, ut faceret uvas, fecit autem spinas (Isai, V, 2); 43 utique quia degenerans a patriarcharum fructu, non fructus justitiae, sed spinas mortis et crucis attulit suo Creatori.



CAPUT XXXII. Veste coccinea indutus est.
[Col. 0482D]

1. Nam et quod milites illudentes veste coccinea induerunt eum, praenuntiavit hoc Isaias propheta dicens: Quis est iste qui venit de Edom, tinctis vestibus de Bosra? quare rubrum est vestimentum tuum, et indumentum [Col. 0483A] tuum, tanquam calcantium in torculari (Isai. LXIII, 1)? At ille respondens: Torcular, inquit, calcavi solus. Calcare enim torcular solum se dixit, quia solus propter mundi peccatum passionem suscepit, solusque delicta omnium sanguine suo lavit.



CAPUT XXXIII. Dum pateretur, tacuit.

[1Kb] 1. Nam quia dum pateretur, tacuisse scribitur, hoc prophetarum voces testantur. Isaias enim sic de illo ait: Tanquam ovis ad occisionem ductus est, et sicut agnus coram tondente se, sic non aperuit os suum (Isai. LIII, 7). Hic enim in passione Pilato interroganti nihil locutus est; sed in humilitate judicium ejus sublatum est; de quo et ipse alibi: Non clamabit, nec audiet quis in plateis vocem ejus (Isai. XLII, 2).

[Col. 0483B] 2. Item idem Christus per eumdem prophetam: Dominus Deus aperuit mihi aurem, ego autem non contradico. Corpus meum dedi percutientibus (Isai. L, 5). Et ipse alibi: Tacui, silui, nunquid semper tacebo (Isai. XLII, 14)? Primo enim tacuit, ut judicaretur, quando sicut agnus coram tondente se fuit sine voce, nec aperuit os suum, suamque compescuit potestatem.

3. In novissimo autem sic de eo scribitur: Deus manifeste veniet. Deus noster, et non silebit (Psal. XLIX, 3). Tacuit enim ut judicaretur, quando venit occultus; nequaquam autem tacebit quando venerit manifestus ut judicet.



44 CAPUT XXXIV. Crucem portavit.
[Col. 0483C]

[1Kb] 1. Quia crucem suam ipse portavit, Isaias praedixit: Puer natus est nobis, et filius datus est nobis, et factus est principatus super humeros ejus (Isai. IX, 6). Quis enim regum potestatis insignia in humero portat, [Col. 0484A] et non aut in capite coronam, aut aliqua propriae vestis ornamenta?

[1Kb] 2. Sed solus Rex saeculorum Christus gloriam potestatis suae et sublimitatis in humeris extulit, quod etiam Isaac figuravit, qui cum a patre hostia duceretur, ligna ipse sibi portavit (Gen. XXII, 6), Christi eximiam tunc praefigurans passionem, lignum passionis suae gestantis.



CAPUT XXXV. Cruci affixus est.

[1Kb] 1. Quia ligno crucis suspensus est, atque suffixus, Jeremias propheta ex persona Christi praedixerat, dicens: Ego, quasi agnus mansuetus, qui portatur ad victimam, et non cognovi, quia super me cogitaverunt consilia, dicentes: Mittamus lignum in panem ejus, [Col. 0484B] 45 et eradamus eum de terra viventium. Haec enim quae passurus erat Dominus a Judaeis, quasi si jam facta fuissent, propheta commendat.

[1Kb] 2. Nam quid est lignum in pane missum, nisi Christi affixio carnis in ligno? Panem enim corpus ejus agnoscimus; lignum in pane esse, fides nostra crucem agnoscit in corpore. Quia vita corporis sui panis est. Scriptum est enim: Et erit vita tua pendens ante oculos tuos, et timebis die ac nocte, et non credes vitae tuae (Deut. XXVIII, 66). Sed et in Psalmis iterum, quia extendit manus suas in cruce, sic dicit: Elevatio manuum mearum sacrificium vespertinum (Psal. CXL, 2). Sive quod veniente quasi mundi vespera, sive quod declinante jam sole ad vesperam, Dominus in cruce animam posuit, elevans manus suas in eodem [Col. 0484C] crucis ligno, atque offerens se ipsum Deo pro nobis sacrificium, ut per illud sacrificium delerentur peccata nostra.

[2Kb] 3. Apud Isaiam quoque de crucis ejus praedicatione ita scribitur: Et erit principatus ejus super humeros [Col. 0485A] ejus (Isai. IX, 6), id est, vexillum suae crucis, quod suis praetulit humeris, juxta vaticinium David prophetae, qui dicit: Dominus regnavit a ligno. Habacuc quoque passionem crucis Christi ita praenuntiavit, dicens: Cornua in manibus ejus sunt (Habac. III, 4). Quod quid est aliud, nisi tropaeum crucis? Item ipse de ascensione crucis, in qua exaltatus omnia traxit ad seipsum, ita dicit: Dominus, fortitudo mea, constituit pedes meos in consummationem. Super excelsa imponet me, ut vincam in claritate ejus (Habac. III, 19).



46 CAPUT XXXVI. Clavis manus ejus, et pedes affixi sunt.

[1Kb] 1. Quia crucifixus est, et manus ejus, ac pedes clavis affixi sunt, per David ipse loquitur, dicens: [Col. 0485B] Foderunt manus meas, et pedes meos, dinumeraverunt omnia ossa mea, ipsi vero consideraverunt et conspexerunt me. Quibus utique verbis in cruce corpus significat extentum, manibus pedibusque confixis, et clavorum transverberatione confossis. Quod David passus non est, qui sine ulla corporis passione legitur in pace quiescere.

2. Sed hoc de Christi praedictum est passione, qui a populo Judaeorum clavis in ligno confixus est; manus enim et pedes non confodiuntur, nisi ejus qui in ligno suspenditur. Item in Canticis canticorum: Manus meae distillaverunt myrrham, et digiti mei pleni myrrha probatissima (Cant. V, 3). Quod specialiter dixit propter fixuras clavorum.

3. Et per Malachiam, quia crucifigendus erat, ita [Col. 0485C] praemisit idem de semetipso Dominus, dicens: Si affiget, inquit, homo Deum, quia vos configitis me, et dixistis: In quo confiximus te (Malach. III, 8)? Et subjecit Deus post haec illis: Me vos configitis gens tota, quod pertinet ad mysterium dominicae passionis, in qua Judaei Christum crucifixerunt, quando sceleratas manus injecerunt in eum.

4. Quod etiam per Zachariam iterum Deus sic memorat, dicens: Et aspicient ad me, quem confixerunt, et plangent eum planctu, quasi super unigenitum, et dolebant super eum, ut doleri solet in morte primogeniti [Col. 0486A] (Zach. XII, 10). Hoc enim factum deprehendimus in Jesu, quem confixerunt Judaei in cruce, quem dolebunt a se crucifixum in judicii die, cum viderint eum in Patris ac sua majestate regnantem (Luc. IX, 26).



47 CAPUT XXXVII. Inter duos latrones crucifixus est.

1. Nam quod inter duos latrones crucifigendus esset, longe ante per Isaiam praedictum est: Et inter iniquos deputatus est (Isai. LIII, 10). Et Habacuc propheta: In medio, inquit, duorum animalium cognosceris (Habac. III, 2), id est, in medio duorum latronum.



CAPUT XXXVIII. Quia divisa sunt vestimenta ejus.

[Col. 0486B] [125Kb] 1. Post crucis sententiam sequitur rerum divisio, et sors super vestem; quam per David idem Dominus ante praedixerat, dicens: Diviserunt sibi vestimenta mea, et super vestem meam miserunt sortem (Psal. XXI, 19). Quae prophetia, quemadmodum sit expleta, evangelica narrat historia. Nam dum vestimenta alia a militibus fuissent divisa, pro tunica autem dicunt: Non scindamus eam, sed mittamus sortem, cujus sit (Joan. XIX, 24). Erat enim tunica [Figure: [Character] 1Kb] inconsutilis, [Figure: [Hebrew Text] 1Kb] id est, ex omni parte contexta.



48 CAPUT XXXIX. Felle et aceto potatus est.

[1Kb] 1. Quod autem pendenti in cruce acetum cum felle mistum dederunt, hoc jam fuerat in Psalmis praedictum a Domino: Dederunt, inquit, in escam meam fel, [Col. 0486C] et in siti mea potaverunt me aceto, quod quidem et alias ad Jerusalem ipse sic proclamat, dicens: Ego te plantavi vineam electam; quomodo facta est in amaritudinem vitis aliena (Jerem. II, 21)?

2. Deus enim bonam plantaverat vineam, hoc est, Judaeorum gentem: illa autem vitio suo depravata Conditorem amaritudine potavit. Pro quo et Moyses: Uva, inquit, eorum, uva fellis, et botrus amaritudinis ipsis (Deut. XXXII, 32). Unde et superius objurgans eos, dicit: Sic plebs fatua, et non sapiens, haec Domino retribuisti (Deut. XXXII, 6)?



CAPUT XL. Quia hyssopo circumdederunt spongiam aceto plenam.
[Col. 0487A]

1. Nam quod hyssopo circumdederunt spongiam aceto plenam, in Psalmis dictum fuerat: Asperges me hyssopo, et mundabor (Psal. L, 9). Unde et in lege per hyssopi fasciculum aspergebantur agni sanguine, qui mundari volebant (Exod. XII, 22), quo significaretur per passionem Domini peccata ablui mundi.



49 CAPUT XLI. Quia titulus crucis ejus corruptus non est.

[2Kb] 1. De titulo crucis dixerunt Judaei: Noli scribere Rex Judaeorum, [Figure: [Character] 1Kb] sed quia ipse dixit: Rex sum Judaeorum. [Figure: [Hebrew Text] 1Kb] Et respondit Pilatus: Quod scripsi, scripsi (Joan. XIX, 21). Jam enim in Psalmo LVI fuerat prophetatum: Ne corrumpas tituli inscriptionem, in cujus [Col. 0487B] psalmi serie non solum passio, vel mors, sed etiam resurrectio et ascensio Domini praedicatur.



CAPUT XLII. In cruce pendens, Patrem pro inimicis suis deprecatus est.

1. Quia in cruce pendens Patrem pro inimicis suis deprecatus est, Isaias dicit: Ipse peccata multorum tulit, et pro transgressoribus oravit (Isai. LIII, 12). Et in Psalmis sic: Pro eo, inquit, quod eos diligebam, adversabantur mihi; ego autem orabam pro eis (Psal. CVIII, 4).

[1Kb] 2. Item Habacuc cum dixisset de eo: In medio duorum animalium cognosceris, subjecit: Cum conturbata fuerit anima mea, in ira misericordiae tuae memor eris (Habac. III, 2). Praefiguravit enim propheta sub [Col. 0487C] hac sententia in semetipso Judaeorum personam, qui Christum 50 commoti ira crucifixerunt. Ubi tamen ille, memor misericordiae suae dixit: Pater, ignosce illis, quia nesciunt quid faciunt (Luc. XXIII, 34).



CAPUT XLIII. Pro nostris peccatis crucifixus est.

[1Kb] 1. Et quia non pro suis, sed pro nostris peccatis [Col. 0488A] crucifixus est, Isaias dicit: Pro iniquitatibus populi sui ductus est ad mortem, dabo impios pro sepultura ejus. Et iterum: Vulneratus est propter iniquitates nostras, et attritus est propter scelera nostra; livore ejus sanati sumus. Et iterum: Omnes nos, quasi oves, erravimus, unusquisque in viam suam declinavit, et Dominus posuit in eo iniquitates omnium nostrum (Isai. LIII, 5 seq.). Juxta Apostolum, qui dicit: Quia cum peccatum non cognovisset, ipse pro nobis peccatum factus est (II Cor. V, 21), id est, sacrificium pro peccatis nostris. Quare autem pro nobis passus est, haec est causa.



CAPUT XLIV Quia mortuus est.

[Col. 0488B] [1Kb] 1. Post flagella et crucem, fellisque et aceti potationem, deinde sequitur mors ejus. Quam lex ipsa non siluit, dicens: Recubans dormivit, ut leo, et ut catulus leonis; quis suscitabit eum (Gen. XLIX, 9)? Clamat etiam eamdem mortem ejus et LXVII Psalmus: Deus noster, Deus salvos faciet nos, et Domini mors, et Domini exitus mortis.

[1Kb] 2. Quid apertius diceretur? Dominus enim Jesus, qui interpretatur Salvator, ipse est Deus noster, salvos faciens nos, quem 51 quia oportuit nasci, et a vita exire per mortem, ideo subjunctum est: Domini mors, et Domini exitus. Item per Isaiam: Tanquam ovis ad occisionem ductus est, et sicut agnus coram tondente se sine voce, sic non aperuit os suum. Pro peccatis populi sui ductus est ad mortem (Isai. LIII, 7).

[Col. 0488C] [4Kb] 3. Judaei autem Christum, quem sperant venturum, moriturum non sperant. Ideoque respondeant: Quis est iste quem propheta annuntiat? Item apud Jeremiam sic dicit: Inebriavi animam lassam, et omnem animam esurientem saturavi, ideo quasi de somno suscitatus sum, et vidi, et somnus meus dulcis mihi (Jerem. XXXI, 25).

[Col. 0489A] 52 4. Danieli quoque angelus de occisione et morte Christi sic loquitur, dicens: Scito et animadverte, ab exitu sermonis, ut iterum aedificetur Jerusalem, usque ad Christum ducem hebdomadae septem et hebdomadae LXII erunt, et post hebdomadas LXII occidetur Christus; [Figure: [Character] 1Kb] id est, post quadringentos nonaginta annos, et non erit ejus populus qui eum negaturus est. Unde et ibi sequitur clades Judaeorum, quae postea completa est: Et civitatem, et sanctuarium dissipabit populus cum duce venturo (Dan. IX, 25), id est, Romanus exercitus cum Vespasiano.

5. Item in Sapientia sic legitur de morte ejus: Contumeliis et tormentis interrogemus eum, ut sciamus reverentiam illius, et probemus patientiam ipsius, morte turpissima condemnemus eum (Sap. II, 19).



CAPUT XLV. Quia in passione ejus tenebrae factae sunt.
[Col. 0489B]

1. Quod vero media die in passione ejus tenebrae factae sunt, et sol ipse refugit, hoc etiam divini libri loquuntur, Amos propheta testante: Et erit in die illa, dicit Dominus, occidet vobis sol meridie, et tenebrescere faciam terram in die luminis (Amos VIII, 9).

[1Kb] 2. Et Jeremias: Exterrita est, inquit, quae parturit, id est, Jerusalem, et afflicta est anima ejus: occidit ei sol, cum adhuc medius dies esset; confusa est et maledicta; reliquias eorum in gladium dabo (Jerem. XV, 9). Quod factum est per Vespasianum.



CAPUT XLVI. Non fregerunt ejus crura.

1. Porro, quia non fregerunt ejus crura, nisi tantum [Col. 0489C] latronum, jam praedictum fuerat: Os ejus non comminuetis (Exod. XII, 46; Num. IX, 12; Joan. XIX, 36); praeceptum enim fuerat eis celebrare pascha in [Col. 0490A] ovis similitudine; in qua Dominicae passionis 53 umbra praecesserat, qui tanquam ovis ad occisionem ductus est (Isai. LIII, 7). Illa enim figura agni Christi passionem significabat.



CAPUT XLVII. Lancea percussus est.

1. Et quia lancea latus ejus percussum est, sic praenuntiatum est ab ipso per Job: Confregit me, et posuit me quasi in signum; circumdedit me lanceis suis; convulneravit lumbos meos, concidit me vulnere super vulnus (Job. XVI, 13), id est, vulnere lanceae super vulnus clavorum. Unde etiam et per David: Super dolorem vulnerum meorum addiderunt (Psal. LXVIII, 27), sic est ab eo praenuntiatum.

[1Kb] 2. Et per Jeremiam: Tetendit arcum suum, et posuit [Col. 0490B] me, quasi signum ad sagittam, misit in renibus meis filias pharetrae suae (Thren. III, 12). Et iterum de ipso populo sic ait idem Dominus per prophetam: Facti sunt mihi in sagittam reciprocam (Osee VII, 16). Et Zacharias: Videbunt, in quem confixerunt. Utique hominem quem crucifixerunt. Quo etiam testimonio promissus est Christus in ea qua crucifixus est carne venturus.



CAPUT XLVIII. De latere manavit sanguis et aqua.

1. Nam quia ex latere ejus sanguis et aqua manavit, Zacharias dicit: Tu quoque in sanguine Testamenti tui emisisti vinctos tuos de lacu, in quo non est aqua (Zach. IX, 11). Et iterum: Cum egrederetur vir ab Oriente, ecce aquae redundantes a latere dextro [Col. 0490C] (Ezech. XLVII, 3), scilicet, Christi.

[1Kb] 2. Item de eadem aqua, quae ex latere ejus profluit, propheta 54 alius sic dicit: Flumina aquae viventis [Col. 0491A] egredientur de ventre illius, aquae scilicet baptismatis, quae credentes vivificant, et quae sitientibus largiuntur, quando impletur quod scriptum est: Lavamini, mundi estote (Isai. I, 16); et: Lavabis me, et super nivem dealbabor (Psal. L, 9).



CAPUT XLIX. Sepultus est.

[1Kb] 1. Quia sepulturae traditus est, et humatus, in Psalmis dicitur: Collocaverunt me in obscuris, sicut mortuos saeculi. Quasi diceret: Sicut homines, utique quia ipse Deus erat. Item Isaias: Et erit Dominus nominatus, in signum aeternum, quod non auferetur. Et erit sepulcrum ejus gloriosum. Et alibi: Dabo impios pro sepultura ejus, et divites pro morte ejus (Isai. LV, 13; XI, 10; LIII, 9).



CAPUT L. Lapis ad ostium monumenti positus est.
[Col. 0491B]

[2Kb] 1. Quia postquam sepultus est, lapis ad ostium monumenti positus est, per Jeremiam idem ait: Lapsa est in lacum vita mea, 55 et posuerunt lapidem super me. Et iterum: Conclusit vias meas lapidibus quadris, circumaedificavit adversum me, ut non egrediar.



CAPUT LI. Descendit ad inferos.

[1Kb] 1. Quia in infernum descendit, sic idem Dominus in Ecclesiastico dicit: Penetrabo omnes inferiores partes terrae, et inspiciam omnes dormientes, et illuminabo sperantes in Deum (Eccli. XXIV, 45). Item in Psalmis: Vita mea inferno appropinquavit, aestimatus sum cum descendentibus in lacum, factus sum sicut homo sine adjutorio inter mortuos liber (Psal. LXXXVII, [Col. 0491C] 4). Descendit enim, sicut homo, in infernum, sed solus inter mortuos liber fuit, quia mors illum tenere non potuit.



CAPUT LII. Descendens de morte quos voluit liberavit.

[1Kb] 1. Quia in infernum descendens eos qui captivi [Col. 0492A] erant a diabolo eruit, et sic iterum ad coelestia remeavit, idem per Osee ita ante praenuntiavit: Ego, inquit, ego capiam, et vadam; tollam, et non est qui eruat; vadens revertar ad locum meum; id est, ad coeleste solium. Et infra: De manu, inquit, mortis liberabo eos, de morte redimam illos. Ero mors tua, o mors, ero morsus tuus, inferne (Ose. V, 14; XIII, 14).



56 CAPUT LIII. Corpus Christi in sepulcro non vidit corruptionem.

[1Kb] 1. Quod corpus Christi in sepulcro corruptionem non vidit, sed statim, devicta morte, resurgens, ab inferis remeavit, et hoc per prophetam idem in Psalmis praedixit: Caro mea requiescit in spe. Quoniam non derelinques animam meam in inferno, nec dabis [Col. 0492B] sanctum tuum videre corruptionem. De qua resurrectione et in psalmo tertio ita cantatur: Ego dormivi, et requievi, et resurrexi, quia Dominus suscitavit me.

[1Kb] 2. Ubi quid aliud indicat propheta, quod dormierit, et resurrexit, nisi quod somnus iste mors esset, et evigilatio resurrectio? quod in quadragesimo psalmo manifestius ostenditur, ubi dicit: Tu autem, Domine, miserere mei, et resuscita me, et retribuam eis (Psal. XL, 11). Et iterum: Nunquid qui dormit, non adjiciet ut resurgat (Psal. XL, 9)? Item in psalmo quarto: In pace dormiam, et requiescam, quoniam tu, Domine, singulariter in spe constituisti me. Singulariter, quia solus ipse sic requievit, ut confestim post mortem resurgeret.

[1Kb] 3. Item per Isaiam de eadem resurrectione sua sic [Col. 0492C] clamat: Nunc exsurgam, dicit Dominus, nunc exaltabor, et nunc sublevabor (Isai. XXXIII, 10). Ubi aperte testimonium resurrectionis et ascensionis ejus ostenditur. Unde et ibi zelum Judaeorum subjecit, dicens: Concipietis errorem et parietis. Spiritus vester, ut ignis, vorabit vos.



57 CAPUT LIV. Resurrexit ab inferis.
[Col. 0493A]

1. Quia ab inferis tertia die resurrexit, Osee propheta praedixerat, dicens: Venite, et revertamur ad Dominum, quia ipse cepit, et sanabit nos, vivificabit nos post duos dies, in die tertia suscitabit nos, et vivemus in conspectu ejus (Ose. VI, 1). Omnia haec in Christo ita completa sunt. Quinta enim feria traditus, Parasceve passus, Dominica circa diluculum resurgens, ab inferis remeavit.

[10Kb] 2. Unde et subjunxit propheta: Quasi diluculo praeparatus est egressus ejus. Quod autem dixit resurgemus et vivemus in conspectu ejus, hoc propheta de sua persona, vel sanctorum, eloquitur, qui in inferno erant, et cum illo tertia die resurrexerunt.



CAPUT LV. Apostoli ad praedicandum missi.
[Col. 0493B]

1. Quia post resurrectionem suam Christus piscatoribus apparuit, et praedicare eos gentibus misit, per Jeremiam ante sic meminit, dicens: Ego mittam piscatores multos, dicit Dominus, et piscabuntur eos (Jerem. XVI, 16). Denique secundum Matthaei Evangelium legitur quod Jesus veniens juxta mare Galileae, vidit Petrum et Andream, fratrem ejus, mittentes retia in mare, quibus dixit: Venite post me, et faciam vos fieri piscatores hominum (Matth. IV, 18).

[1Kb] 2. Similiter et duos alios fratres Jacobum Zebedaei, et Joannem fratrem ejus, dum vidisset in navicula cum patre Zebedaeo texentes retia, provocans [Col. 0493C] eos, de piscatoribus piscium piscatores 58 reddidit hominum, scilicet, ut praedicationis reti cunctos credentes de profundo saeculi hujus extraherent. Post hos piscatores sequitur: Et mittam venatores et venabuntur eos de montibus, et de collibus, et de cavernis petrarum (Jerem. XVI, 16); quod specialiter ad conversionem pertinet gentium, quas undique apostoli ceperunt, qui super assumptionem constituti sunt animarum.

[1Kb] 3. Quos quia post gloriam resurrectionis suae Dominus ad praedicandum in gentibus mitteret, et per Isaiam sic praelocutus est, dicens: Venio, inquit, ut congregem cum omnibus gentibus et linguis, et venient, et videbunt gloriam meam, et ponam in eis signum, utique crucis; et mittam ex eis qui salvati [Col. 0493D] fuerint ad gentes in mare, in Africam, et Lybiam, tenentes sagittam, id est, velocem praedicationis sermonem, in Italiam quippe et Graeciam, et ad insulas [Col. 0494A] longe, et ad eos qui non audierunt de me, et non viderunt gloriam meam (Isai. LXVI, 18, 19); in qua sententia specialiter missi apostoli prophetantur.

4. Simulque et quod per totum mundum praedicaverunt Evangelium, id ipsum prophetae non tacuerunt; de quibus etiam in Psalmis ante praedictum est: Non sunt loquelae, neque sermones, quorum non audiantur voces eorum. In omnem terram exivit sonus eorum, et in fines orbis terrae verba eorum. (Psal. XVIII, 4).



CAPUT LVI. In coelum ascendit.

1. Jam vero quia post resurrectionem suam in hominis forma Christus in coelum usque ad Patrem ascendit, Daniel dicit: Aspiciebam in visu noctis, et ecce in [Col. 0494B] nubibus coeli quasi filius hominis veniebat, et usque ad Antiquum dierum pervenit; id est, usque ad Patrem. Post haec adjecit: Et in conspectu ejus obtulerunt eum, et dedit ei potestatem, et regnum, et omnis populus, tribus et linguae ipsi servient, potestas ejus potestas aeterna quae non auferetur, et regnum ejus, quod non corrumpetur (Dan. VII, 13).

59 [1Kb] 2. Hujus ascensionem in coelis rursus Psalmista sic indicat: Ipse tanquam sponsus procedens de thalamo suo; exsultavit, ut gigas, ad currendam viam, a summo coelo egressio ejus, et occursus ejus usque ad summum ejus (Psal. XVIII, 6). Veniens enim de coelo, usque ad inferos descendit; regressusque, repetiit mansionem suam, ascendens et sedens ad dexteram Patris, de quo antea solus exivit.

[Col. 0494C] 3. Cujus ascensus in coelum, vel introitus, quibus gaudiis declaretur, Psalmographus indicat. Videntes enim potestates aethereae carnem Christi ascendentem in nubibus, et portas coeli ingredientem, dixerunt: Tollite portas, principes, vestras, et elevamini, portae aeternales, et introibit Rex gloriae. Quis est iste Rex gloriae? Dominus fortis et potens, Dominus potens in praelio (Psal. XXIII, 7).

4. Hunc ascensum ejus et alibi commemorans David dicit: Ascendit super cherubim, et volavit, volavit super pennas ventorum (Psal. XVII, 11). Et iterum: Ascendit in altum, captivam duxit captivitatem, dedit dona hominibus (Psal. LXVII, 19). Qui utique nisi fuisset in terra, non diceretur ascendere. Sed quid est captivam duxit captivitatem, nisi quia, devicta [Col. 0494D] morte, ipsam carnem, quam e terris assumpserat, quasi captivam in coelum ducebat?

[1Kb] 5. Unde et post haec propheta hortatur omnes [Col. 0495A] gentes, provocans eas ad laudem Dei, eumdemque ascensum Christi eisdem iterum sic praenuntians, ait: Regna terrae, cantate Deo, psallite Domino, psallite Deo, qui ascendit super coelos coelorum ad Orientem. Et bene adjecit, ad Orientem, quia idem locus in Orientis partibus est, ubi Christus resurrexit, et unde in coelum ascendit. Et post haec subdidit: Visi sunt ingressus tui, Deus, ingressus Dei mei regis (Psalm. LXVII, 25). Videntibus enim omnibus apostolis atque quingentis viris, sic ascendit in coelum.

60 [1Kb] 6. Hujus ascensionem et Salomon in Canticis canticorum praedicat: Ecce hic venit, saliens supra montes, transiliens supra colles (Cant. II, 8). Et Amos dicit: Aedificavit Dominus in coelo ascensum suum, et pollicitationem in terra firmavit [Col. 0495B] (Amos IX, 6). Sed et illud, quod per Isaiam Dominus dicit: Nunc exsurgam, nunc exaltabor, nunc sublimabor (Isai. XXXIII, 10), testimonium resurrectionis et ascensionis Christi declarat, quasi aperte diceret: Nunc exsurgam a mortuis, nunc exaltabor in coelum, nunc sublimabor in regno. Unde et alibi ipse Isaias: Ecce intelliget servus meus, exaltabitur, et elevabitur, et sublimis erit valde (Isai. LII, 13). Quod utique ad ascensionem coeli et ad gloriam pertinet regni.



CAPUT LVII. Sedet ad dexteram Patris.

1. Quia sedet ad dexteram Patris, in Psalmis scriptum est: Dixit Dominus Domino meo: Sede a dextris meis; donec ponam inimicos tuos scabellum pedum tuorum (Psal. CIX, 1). Inquirant ergo Judaei cui dictum [Col. 0495C] est a Domino Sede a dextris meis. Nunquid archangelo? non opinor, neque angelo, neque prophetae. Nam nullus eorum in ea gloria est, sed ille quem dignum consessu suo invisibilis Deus habet, hic sedet ad dexteram Patris.

[1Kb] 2. Qui sicut consessu Dei dignus est, ita et natura dignus est, et nomine. De quo dicit et psalmus: Regnabit Dominus super omnes gentes, Deus sedit super sedem sanctam suam (Psal. XLVI, 9). Et iterum: Dominus in coelo paravit sedem suam, et regnum ejus omnibus dominabitur (Psal. CII, 19).



CAPUT LVIII. Regnum Christi perpetuum erit.

[1Kb] 1. Quia regnum ejus in coelo, et in terra aeternum, ac perpetuum permanebit, Daniel dicit: »Videbam in [Col. 0495D] visione noctis, et ecce 61 in nubibus coeli, quasi filius hominis veniebat, et usque ad Vetustum dierum pervenit, et in conspectu ejus perlatus est, et ipsi datus est principatus, et honor, et regnum, et omnis populus, tribus et linguae ipsi servient, potestas [Col. 0496A] ejus potestas aeterna, quae non auferetur, et regnum ejus, quod non corrumpetur« (Dan. VII, 13).

2. Quo testimonio ostenditur ita accepisse Christum ab omnipotente Deo dominationem et regnum, ut potestas ejus aeterna sit, et regnum ejus sine ullo corruptionis fine permaneat. Et iterum idem Daniel: »In diebus illis suscitabit Dominus coeli regem, qui in aeternum non commovebitur, et regnum ejus populo alteri non tradetur. Percutiet et conteret universa regna, et ipsum stabit in aeternum (Dan. II, 44).

[1Kb] 3. Et Isaias propheta de eodem: Multiplicabitur, inquit, ejus imperium, et pacis non erit finis (Isai. IX, 7). Et in psalmis sic legitur: Orietur in diebus ejus justitia, et abundantia pacis, donec extollatur luna [Col. 0496B] (Psal. LXXI, 7); id est, usque ad consummationem saeculi.



CAPUT LIX. Christus post ascensionem suam Spiritum sanctum super apostolos misit.

1. Quia post ascensionem suam Spiritum sanctum super apostolos misit, David ita dicit: Ascendit in altum, cepit captivitatem, dedit dona hominibus (Psal. LXVII, 19). Post ascensionem enim suam misit Spiritum sanctum, in quo omnium est plenitudo donorum.

2. De quo et per Joelem prophetam annuntiavit dicens: »Erit, inquit, post haec effundam de spiritu meo super omnem carnem, et prophetabunt filii vestri, et filiae vestrae, senes vestri somnia somniabunt, [Col. 0496C] et juvenes vestri visiones videbunt, sed et super servos meos et ancillas in diebus illis effundam de spiritu meo« (Joel. II, 28). Et Zacharias: Effundam, inquit, super domum David et super habitantes Jerusalem spiritum gratiae et precum (Zach. XII, 10).



62 CAPUT LX. Apostoli variis linguis locuti sunt.

1. Quia apostoli Spiritu sancto repleti, linguis universarum gentium locuti sunt magnalia Dei, et hoc ante praenuntiatum est, dicente Psalmista: »Non sunt loquelae, neque sermones, quorum non audiantur voces eorum. In omnem terram exivit sonus eorum, et in fines orbis verba eorum« (Psalm. XVIII, 4).



CAPUT LXI. Venturus est ad judicandum.
[Col. 0496D]

[1Kb] 1. Quod autem venturum Christum de coelis judicem speramus, et quod ei omne judicium dedit Pater, per Ezechielem ita annuntiatur: »Haec dicit Dominus Deus: Aufer cidarim, tolle coronam, nonne [Col. 0497A] hic est qui humiles sublevavit, et sublimes humiliavit? Iniquitatem, iniquitatem, iniquitatem ponam eam; et hoc non factum est, donec veniat cujus est judicium, et tradam ei.«

[1Kb] 2. De quo Isaias: »Dominus, sicut fortis, egredietur, et, sicut vir praeliator, suscitabit zelum, vociferabitur, et clamabit, et super inimicos suos confortabitur. Tacui semper, silui, patiens fui, sicut paries, loquar, dissipabo, et absorbebo simul« (Isai. XLII, 13). Hoc ad secundum adventum attinet, in quo non humilis, ut judicetur, sed ut judex fortis egredietur; neque tacebit, quod in priori adventu fecit, aut patiens erit, sicut fuit in passione carnis, sed judicans vociferabitur, loquetur ut paries, quia repente, quasi paries corruens, suos hostes est oppressurus.

[Col. 0497B] 63 3. Hoc etiam et testimonio Psalmistae docetur, ubi dicit: Deus manifeste veniet, Deus noster, et non silebit (Psal. XLIX, 3); utique quia etsi in primo humilitatis suae adventu tacuit judicatus, in secundo, dum manifestus venerit, ut judicet, non tacebit, sed clamabit, ut reddat singulis secundum opera eorum.

[1Kb] 4. Sequitur: Ignis ante eum ardebit, quia, ut ligna, fenum, stipulam, delinquentium consumpturus est opera, ac, sicut aurum, argentum lapidesque pretiosos, justorum probaturus est gesta (I Cor. III, 12). Qui dicturi sunt: Transivimus per ignem et aquam, et induxisti nos in refrigerium. Advocabit coelum desursum et terram discernere populum suum. Congregate illi sanctos ejus, qui ordinant testamentum ejus super sacrificia, [Col. 0497C] et annuntiabunt coeli justitiam ejus, quoniam Deus judex est (Psal. LXV, 12; XLIX, 4).

[1Kb] 5. Et Isaias, Auditam, inquit, faciet Dominus gloriam vocis suae, et terrorem brachii sui ostendet in comminatione furoris, et flamma ignis devorantis. Allidet in turbine et in lapide grandinis (Isai. XXX, 30). Brachium enim Dei Christus est, qui in flamma et terrore tempestatis ad judicandum venturus est. De cujus iterum judicio idem propheta sic dicit: Consurge, sicut in diebus antiquis, in generationibus saeculorum. Nunquid non tu percussisti superbum, vulnerasti draconem? (Isai. LI, 9.)

[1Kb] 6. Hic secundus Christi praedicatur adventus, ut ea virtute consurgat ad judicium, ad separationem bonorum atque malorum, qua virtute surrexit in [Col. 0497D] generationibus saeculorum. Hoc est in principio, quando percussit superbum, id est, diabolum, separando eum a bonorum consortio angelorum. De quo Christi judicio et Michaeas propheta sic loquitur, [Col. 0498A] dicens: Audite, colles, judicium Domini, et fortia fundamenta terrae, quia judicium Domini cum populo suo et cum Israel dijudicabitur, dicens: Popule meus, quid feci tibi, aut quid molestus fui tibi? responde mihi (Mich. VI, 1).

[1Kb] 7. Tunc enim, juxta Zachariam, Videbunt, in quem confixerunt, et plangent eum planctu, quasi super unigenitum, et dolebunt super eum, ut doleri solet in morte primogeniti (Zach. XII, 10). Dolebunt enim 64 a se crucifixum, cum viderint judicantem, et in Patris ac sua majestate regnantem, Job quoque, ante legem evangelicis virtutibus clarus, redimendum se, et resuscitandum, et Deo judici, qui venturus est judicare vivos et mortuos, praesentandum, prophetica auctoritate pronuntiat dicens: Credo enim quod [Col. 0498B] redemptor meus vivit, et in novissimo die de terra surrecturus sum, et rursum circumdabor pelle mea, et in carne mea videbo Deum [Figure: [Character] 1Kb] Salvatorem meum. Quem Deum, nisi qui videndus est in judicio? sicut legimus: Videbunt in quem confixerunt (Zach. XII, 10).

[1Kb] 8. Quem quidam dicunt in eo loco judicaturum impios, ubi ipse est judicatus, Joele propheta testante: Exsurgant, inquit, et ascendant omnes gentes in valle Josaphat, ibi sedebo, ut judicem omnes gentes in circuitu (Joel. III, 12). Nam plerique ibi asserunt futurum judicium, ubi passus est Dominus, Isaia probante: Consummationem, et abbreviationem Dominus Deus exercituum faciet in medio orbis terrae (Isai. X, 23).

9. Quae consummatio et abbreviatio praecessura [Col. 0498C] quae potest esse, nisi judicii futuri? Sed ubi sit medium terrae illud, fidele de passione Domini testimonium David ostendit, qui dicit: Deus autem rex noster ante saecula operatus est salutem in medio terrae (Psal. LXXIII, 12). Nulla enim alia est salus nostra, nisi redemptio Domini nostri Salvatoris et judicis, quae in medio terrae orta est.



CAPUT LXII. Epilogus operis.

1. Ecce novi testimonii judicem et regem de prophetis, ecce Christum ex lege omnium Dominum ostendimus. Tenent ista omnia libri Hebraeorum, legunt cuncta Judaei, sed non intelligunt. Quia omnia signata sunt illis, propheta testante: Et erunt sermones libri hujus, sicut sermones libri signati, quem si [Col. 0498D] quis dederit homini nescienti litteras, et dicat Lege, respondeat Nescio litteras, et 65 rursum det alteri scienti litteras, et dicat Lege; ille vero respondeat Non possum, signatus est enim liber (Isai. XXIX, 11).

[Col. 0499A] [1Kb] 2. Haec sunt Testamenti Veteris signacula, quae filius et haeres resignavit, cordis nostri oculos illuminans, sicut scriptum est: Liga testimonium, signa legem in discipulis meis. Habemus enim, ad intelligendum Christum, ducem legem, testes prophetas, ex quibus divinitatem ejus et nomen, gentem quoque, [Col. 0500A] et genus, patriam, nativitatem, virtutes et curationes, [Figure: [Character] 1Kb] comprehensiones, palmas, flagella, consputationes, fellis et aceti potationem, mortem, sagittam, sepulcrum, infernum, incorruptionemque corporis, resurrectionem carnis, ascensionem ejus in coelum, regnum atque judicium declaravimus.



LIBER SECUNDUS.
[Col. 0499]


66 PROOEMIUM.
[Col. 0499B]

[1Kb] 1. Quia Breviarium praecedentis libri quadam ex parte Domini, et Salvatoris nostri nativitatem, passionem, resurrectionem, coelique ascensionem explicuit, sequens opusculum utriusque populi prophetiam, id est, Judaeorum ac gentium demonstrabit. In quo opere, sancta soror, poteris ex paucis animadvertere, quanta prophetarum voces in abjectione Judaicae plebis et caeremoniarum cecinerunt, quantaque in laude populi Novi Testamenti intonuerunt.



CAPUT PRIMUM. De gentium vocatione.

[1Kb] 1. In principio autem opusculi hujus de gentium credulitate loquendum est, ut facilius reliqua contueantur, dum ipsa fides Ecclesiae antea declaratur. [Col. 0499C] Denique cum pro adorato vitulo Dominum precaretur Moyses, ut parceret populo peccatori, respondit Dominus: Propitius ero illis; verumtamen vivo ego, et vivit nomen meum, quia implebitur gloria mea omnis terra (Num. XIV, 21).

2. Proinde quia omnes gentes ad unius Dei veri cultum essent vocandae, David propheta testatur, dicens: Reminiscentur, et convertentur ad Dominum universi fines terrae, et adorabunt in conspectu ejus omnes patriae gentium, quoniam Domini est regnum, et ipse dominabitur gentium (Psal. XXI, 28). Et rursum: Cantate Domino canticum novum, quia mirabilia fecit. Notum fecit Dominus salutare suum, ante conspectum gentium revelavit justitiam suam (Psal. XCVII, 1).

[1Kb] 3. Quam pluralitatem gentium ita declamat adunari [Col. 0499D] ad unius Dei 67 cultum: In conveniendo, inquit, populos in unum, et regna, ut serviant Domino (Psal. CI, 23). In unum utique, id est, in unum regem, ut qui diversorum ritu simulacrorum regna multa, et populi multi dicebantur, in unam conveniendo fidem, unus Dei populus, unumque regnum vocetur.

4. Hujus populi congregatio ex gentibus ipsa est Ecclesia, cui in Psalmis voce prophetica dicitur: Audi, filia, et vide, et inclina aurem tuam, et obliviscere [Col. 0500B] populum tuum, et domum patris tui, quia concupivit rex speciem tuam (Psal. XLIV, 11). Provocat enim propheta plebem gentium oblivisci populum suum, id est, infidelium coetum et domum patris sui, Babyloniam scilicet, quae diaboli et domus, et conjux est, et Christo fidei conjugio copulari.

5. Ad cujus populos Isaias clamat, dicens: Congregamini, et venite, et accedite simul, quia salvati estis ex gentibus; nescierunt enim, qui levant signum sculpturae suae, et rogant Deum non salvantem (Isai. XLV, 20). Qui sunt isti salvati ex gentibus, nisi qui crediderunt ex gentibus? Quod vero dicit: Congregamini et audite simul, ostendit in unam debere gentes fidem, communionemque conglobari.

[1Kb] 6. Item ipse: Convertimini ad me et salvi eritis, [Col. 0500C] omnes fines terrae, quia ego Deus, et non est alius. In memetipso juravi, egredietur verbum de ore meo, et non revertetur, quia mihi curvabuntur omnia genua, et jurabit omnis lingua in Domino. Hoc jam contuemur fuisse completum, quando in omnibus terrae finibus Dei dilatatur Ecclesia. Qua prophetia erubescant Judaei quidem, Deum sibi peculiariter defendentes, dum audiunt: Jurabit omnis lingua in Domino, id est, non tantum Hebraeorum jam populus, sed et omnis gentium multitudo.

[1Kb] 7. Adhuc idem Isaias, posteaquam Christi, quam in carne pertulit, humilitatem digessit, denuo laudem Ecclesiae gentium, pro qua talia pertulit, ita praedicavit, simulque quod per universum mundum sit ipsa una, sic prophetando aperuit dicens: Lauda, sterilis, [Col. 0500D] quae non paris, decanta laudem, et hinni, quae non pariebas: 68 quoniam jam multi filii desertae magis quam ejus quae habebat virum, dicit Dominus: Dilata locum tentorii tui, et pelles tabernaculorum tuorum extende, ne parcas; longos fac funiculos tuos, et clavos tuos consolida. Ad dexteram enim et laevam penetrabis, et semen tuum gentes haereditabit, et civitates desertas inhabitabit (Isai. LIV, 1).

[Col. 0501A] [2Kb] 8. Et iterum: Creavi fructum labiorum pacem: pacem ei qui longe est, et ei qui prope (Isai. LVII, 19). Hoc et Apostolus exponit, ubi dicit pro Ecclesia ex circumcisione et ex praeputio veniente: Evangelizavit pacem his qui longe, et pacem his qui prope (Ephes. II, 17); et iterum: Quaesierunt me qui ante non interrogabant; invenerunt qui non quaesierunt me. Dixi: Ecce ego, ecce ego, ad gentem quae non invocabat nomen meum, expandi manus meas tota die ad populum incredulum (Isai. LXV, 1).

[1Kb] 9. Item idem ipse: Domus mea, domus orationis vocabitur cunctis populis, ait Dominus (Isai. LVI, 7). Ad ultimum autem sic ait: Venio ut congregem cum omnibus gentibus, et linguis; et venient, et videbunt gloriam meam, et ponam in eis signum, et mittam ex [Col. 0501B] eis qui salvati fuerint ad gentes, in mare, in Africam, in Libyam tenentes sagittam (Isai. LXVI, 18). Haec Isaias.

[1Kb] 10. Jeremias autem gentium compromissionem sic ostendit. 69 Et congregabuntur omnes gentes in nomine Domini in Jerusalem, et non ambulabunt post pravitatem cordis sui (Jerem. III, 17). Et post paululum: Juravit Dominus in veritate, et in judicio, et benedicent eum gentes, ipsumque laudabunt (Jerem. IV, 2). Item idem ipse de vocatione gentium: Domine, inquit, fortitudo mea, ad te gentes venient ab extremis terrae, et dicent: Vere mendacium possederunt patres nostri (Jerem. XVI, 19). Item idem Jeremias ad populum Israeliticum: Audite vocem tubae, et dixerunt: Non audiemus. Propter hoc audite gentes (Jerem. VI, 17).

[1Kb] 11. Item in Osee: Et miserebor ejus, qui fuit sine [Col. 0501C] misericordia, et dicam non populo meo: Populus meus es tu, et ipse dicet: Deus meus es tu; et erit, in loco ubi dictum est ei, Non plebs mea vos, ibi vocabuntur filii Dei vivi (Ose. II, 23). Item in Sophonia: Quia [Col. 0502A] tunc reddam populis labium electum, ut vocent omnes in nomine Domini, et serviant ei humero uno (Soph. III, 9). Et post haec: Adorabit eum vir de loco suo, omnes insulae gentium (Soph. II, 11). In quo etiam loco vocatio gentium prophetatur; nec jam locum orationis unum, in quo carnalis populus Deum quodammodo videbatur includere, sed pro uno omnem locum esse orationis ostendit, dum dicit: Adorabit eum vir de loco suo.

[1Kb] 12. Michaeas quoque congregari omnes gentes praenuntiat, ut fidei disciplinam percipiant, ita: Et erit, inquit, in novissimo dierum mons domus Domini, praeparatus in vertice montium, et elevabitur super colles; et fluent ad eum populi, et properabunt gentes multae, et dicent: Venite, ascendamus ad montem Domini, [Col. 0502B] et ad domum Dei Jacob, et docebit nos de viis suis, et ibimus in semitis ejus, quia de Sion egredietur lex, et verbum Domini de Jerusalem, et 70 judicabit populos multos, et corripiet gentes fortes, usque in longinquo (Mich. IV, 1).

[1Kb] 13. Novissimi dies hi sunt, in quibus Salvatoris resplenduit fides. Praeparatus autem mons super verticem montium Christus est, quia ipse est caput apostolorum et prophetarum. Domus vero Domini ecclesia Christi est, super eumdem stabilita, ad quam gentium congregatur diversitas. Lex autem de Sion exiit, et verbum Domini de Jerusalem, sive ut veniret in gentes, relictis ob incredulitatem Judaeis, sive quia in eadem plebe positus Jesus dixit discipulis suis: Ite, docete omnes gentes (Matth. XXVIII, 19).

[Col. 0502C] [1Kb] 14. Item Zacharias de Ecclesia gentium sic dicit: »Lauda, et laetare, filia Sion: quia ecce venio, et habitabo in medio tui, ait Dominus, et applicabuntur gentes multae ad Dominum in die illo, et erunt [Col. 0503A] mihi in populum, et habitabo in medio tui: et scies quia Dominus exercituum misit me ad te« (Zach. II, 10). Item ibi: »Haec dicit Dominus exercituum, usquequo venient populi, ut habitent in civitatibus multis, et vadant habitatores unus ad alterum, dicentes: Eamus et deprecemur faciem Domini, et quaeramus Deum exercituum, vadam etiam et ego, et venient populi multi, et gentes robustae ad quaerendum Dominum exercituum in Jerusalem« (Zach. VIII, 20)?

[1Kb] 15. His ergo tot tantisque testimoniis erubescant Judaei gentium conversarum aemulatores, tandemque convicti cognoscant atque audiant in Deuteronomio Dominum proclamantem: Eritis gentes ad caput, incredulus autem populus ad caudam (Deut. XXVIII, 44).



CAPUT II. Cunctis gentibus in Christum credere jussum est.
[Col. 0503B]

[1Kb] 1. Quia in Christo Filio Dei credere cunctis gentibus jussum est, Jacob in benedictionibus patriarcharum dixit: Non 71 deficiet princeps ex Juda, nec dux de femoribus ejus, donec veniat qui mittendus est, et ipse erit exspectatio gentium (Gen. XLIX, 10). Et David ex persona ejusdem Christi in Psalmis: »Dominus dixit ad me, Filius meus es tu, ego hodie genui te; pete a me, et dabo tibi gentes haereditatem tuam, et possessionem tuam terminos terrae« (Psal. II, 7). Et iterum: Constitues me in caput gentium, populus, quem non cognovi, servivit mihi, obauditu auris obaudivit mihi.

[1Kb] 2. Similiter et alibi de eodem Psalmographus [Col. 0503C] idem sic dicit: Ante solem permanet nomen ejus, et ante lunam sedes ejus, et benedicentur in eo omnes tribus terrae, omnes gentes servient ei (Psal. LXXI, 17, 18). De cujus dominatione etiam superius (Vers. 8) sic fuerat praelocutus: Et dominabitur a mari usque ad mare, et a flumine usque ad terminos orbis terrae.

3. Quod testimonium nec Salomoni congruit, nec David. Notum est enim quibus terminis regnum conclusum exstitit Salomonis. Sed hoc in Christo videmus fuisse completum. Cujus ab ortu solis usque ad occasum magnum est nomen ejus in gentibus. Hic et a flumine dominandi sumpsit exordium, ubi baptizatus est a Joanne, et pervenit per fidem in gentibus usque ad terminos terrae.

[1Kb] 4. Item in eisdem Psalmis de ejus aeterna nativitate [Col. 0503D] et potestate in gentibus, Dominus loquitur: »Ante luciferum, inquit, genui te; tu es sacerdos [Col. 0504A] in aeternum secundum ordinem Melchisedech; judicabit in nationibus, implebit ruinas, conquassabit capita in terra multorum« (Psal. CIX, 3). Et Isaias: In die illa erit radix Jesse, qui stat in signum populorum, ipsum gentes deprecabuntur (Isai. XI, 10). Et post alia: Levabit signum in nationibus procul, et sibilabit ad eum de finibus terrae.

[1Kb] 5. Item idem Isaias, de Christo Domino nostro in gentibus 72 regnaturo: »Haec dicit Dominus Deus creans coelos, et extendens eos, firmans terram et quae germinant ex ea, dans flatum populo, qui est super eam, et spiritum calcantibus eam, ego Dominus vocavi te in justitia, et apprehendi manum tuam, et servavi te, et dedi te in foedus populi in lucem gentium, ut aperires oculos caecorum, et educeres [Col. 0504B] de conclusione vinctum, de domo carceris sedentes in tenebris. Ego Dominus, hoc est nomen meum« (Isai. XLII, 5 seq.). Hoc jam contuemur esse completum per Christum, qui lux factus est in carne ignorantiae gentium positarum.

[1Kb] 6. De quibus et alibi ipse dixit: Et ducam caecos in viam quam nesciunt, et in semitis quas ignoraverunt, ambulare eos faciam, ponam tenebras coram eis in lucem, ut impleretur quod per eumdem prophetam fuerat dictum: Gentium populus, qui sedebat in tenebris, vidit lucem magnam, habitantibus in regione umbrae mortis lux orta est eis (Isai. IX, 2). Item de gentium vocatione ad Christum sic ait: »Attendite ad me populus meus, et tribus mea me audite, quia lex a me exiet, et judicium meum in luce populorum [Col. 0504C] requiescet, prope est justus meus, egressus est Salvator meus (Isai. LI, 4).

[1Kb] 7. Et post haec: »Gaudete et laudate simul deserta Jerusalem, quia consolatus est Dominus populum suum, redemit Jerusalem, paravit Dominus brachium sanctum suum in oculis omnium gentium, et viderunt omnes fines terrae salutare Dei nostri« (Isai. LII, 9). Ad haec per praedictum Isaiam vox divina Christum in carne judicem gentium ita annuntiat: »Ecce, inquit, servus meus, suscipiam eum, electus meus, complacuit sibi in illo anima mea, dedi spiritum meum super eum, judicium gentibus proferet, non clamabit, neque accipiet personam, nec audietur foris vox ejus, calamum quassatum [Col. 0504D] non conteret, et linum fumigans non exstinguet. In veritate educet judicium, non est tristis, nec turbulentus, [Col. 0505A] donec ponat in terra judicium, et legem ejus insulae exspectabunt« (Isai. XLII, 1).

8. Servus quippe, sed ex susceptione hominis, Christus, qui quoniam prius ad Judaeos veniens non est receptus, judicium in gentibus protulit: quale judicium, nisi ut ex fide justificarentur? 73 Ejus vox non audietur foris, hoc est, in haeresibus, et Judaeis extra Dei Ecclesiam positis. Item de ipso in Isaia: »Ecce intelliget servus meus, exaltabitur, et elevabitur, et sublimis erit valde, sicut obstupuerunt super te multi, sic ingloriosus erit inter viros aspectus ejus, et forma ejus inter filios hominum, iste asperget gentes multas, super ipsum continebunt reges os suum, quia quibus non est narratum de eo, viderunt, et qui non audierunt, contemplati sunt« [Col. 0505B] (Isai. LII, 13).

9. Item qui supra de eo: Ecce testem populis dedi eum, ducem ac praeceptorem gentibus, ecce gentem quam nesciebas vocabis, et gentes, quae non cognoverunt te, ad te current, propter Dominum Deum tuum, et Sanctum Israel, quia glorificavit te (Isai. LV, 4). Quae prophetia omnis de vocatione gentium manifesta est, quia in Christo essent crediturae.

[1Kb] 10. Et Habacuc ita inquit: Dominus loquitur: Scribe visum aperte, et explana eum super tabulas, ut percurrat qui legerit eum, quia adhuc visus procul apparebit in finem, et non mentietur; si moram fecerit, exspecta illum, quia veniens veniet, et non tardabit. De incredulis autem Judaeis ita sequitur: Ecce qui incredulus est, non erit recta anima ejus in semetipso (Habac. [Col. 0505C] II, 2, 4).

[1Kb] 11. Siquidem et per Aggaeum de Christo in gentibus regnaturo sic cecinit idem Dominus, dicens: Spiritus meus erit in medio vestrum, nolite timere, quia haec dicit Dominus: Adhuc modicum, et ego commovebo coelum et terram, et mare, et aridam, et movebo omnes gentes, et veniet desideratus cunctis gentibus (Aggae. II, 6). Quod si de Antichristo hanc prophetiam infidelis intelligat, mendacium est procul dubio. Illum enim non gentes desiderant, sed soli Judaei exspectant.



CAPUT III. Judaei et gentes ad Christum vocantur.

[1Kb] 1. Quia uterque populus Judaeorum et gentium sub Christi 74 regimine vaticiniis prophetarum vocantur, [Col. 0505D] Isaias dicit: Et erit in die illa, nutriet homo vaccam boum, et duas oves, et prae ubertate lactis comedet butyrum (Isai. VII, 21). Vacca boum plebs est Judaeae veniens de semine patriarcharum. Oves duae Ecclesia veniens de gentibus, et idcirco duae oves, et una vacca, quia auctior est ex gentibus Ecclesiae numerus, quam ex Judaeis.

2. Homo autem, qui nutriet eas, ipse est Christus [Col. 0506A] qui per Jeremiam dicit: Convertimini, filii revertentes, dicit Dominus, quia ego vir vester, et assumam vos, unum de civitate, et duos de cognatione, et dabo vobis pastores juxta cor meum, et pascent vos scientia et doctrina (Jerem. III, 14). Superbis namque dixerat per Isaiam: Nutriet homo vaccam unam et duas oves; quem hominem Deus nunc semetipsum esse ostendit, qui assumet duos de cognatione, et unum de civitate, quia minor est numerus credentium ex circumcisione, quam ex praeputio.

[1Kb] 3. Hanc autem civitatem Judaeam dicit, sive Jerusalem; cognationem vero gentes; pastores autem apostolos, vel Ecclesiae doctores, Christi gratiam praedicantes. Sic et alio loco idem ipse Jeremias Judaeos servire Christo proclamat: Et erit in die illa, ait [Col. 0506B] Dominus exercituum, conteram jugum meum de collo tuo, et vincula ejus disrumpam, et non dominabuntur eis amplius alieni, sed servient Domino Deo suo, et David regi suo, quem suscitabit eis (Jerem. XXX, 8). De quo Jeremias: »Ecce dies venient, dicit Dominus, et suscitabo David germen justum, et regnabit rex, et sapiens erit, et faciet judicium et justitiam super terram. In diebus illis salvabitur Juda, et Israel habitabit confidenter, et hoc est nomen quod vocabunt eum, Dominus justus noster« (Jerem. XXIII, 5).

[1Kb] 4. Cujus ortum propter utramque gentem vox patris per Psalmistam ita annuntiat: »Commemorabo superbiae et Babylonis scientium me. Ecce Palaestina, et Tyrus cum Aethiopia, iste natus est ibi. Ad Sion autem dicetur: Vir et vir natus est in ea, et ipse fundavit [Col. 0506C] eam Excelsus. Dominus narrabit scribens populos. Iste natus est ibi.« In Babylone, Palaestina, Tyro, Aethiopia gentes significantur. 75 In Sion vero Hebraeorum populus, quia pro utrarumque salute gentium natus est Christus.

5. Item Ezechiel Christum sub persona David super utramque gentem sic praedicat regnaturum: »Rex, inquit, unus erit omnibus imperans, et non erunt ultra duae gentes, nec dividentur amplius in duo regna, nec polluentur ultra in diis suis, et abominationibus, et in cunctis iniquitatibus suis, et salvos eos faciam de universis sedibus suis, in quibus peccaverunt; et mundabo eos, et erunt mihi populus, et ego ero eis Deus, et servus meus David rex super eos, et pastor unus erit omnibus eorum (Ezech. XXXVII, 22).

[Col. 0506D] [1Kb] 6. Quia Christus rex Judaeorum est, Isaias indicat dicens: Dicite filiae Sion: Ecce rex tuus venit tibi justus, et salvans, pauper, sedens super asinum indomitum. Daniel autem propheta potestatem Christi, non solum super gentes, sed etiam super Judaeos a Patre datam, scribens, sic ait: »Aspiciebam in visione noctis, et ecce cum nubibus coeli, quasi Filius hominis veniebat, et usque ad antiquum dierum pervenit, [Col. 0507A] et in conspectu ejus obtulerunt eum (Dan. VII, 13).

[1Kb] 7. Nam postea quam dixit assumptum eum in coelum, et perductum usque ad Patrem, adjecit: Et data est ei potestas, et honor, et regnum, et omnes populi, tribus et linguae ipsi servient. Quae tribus, nisi Hebraeorum populus? Quae linguae, nisi gentium nationes? Amos quoque propheta ad Christi regnum Judaeos a Deo sic provocat dicens: »Praepara te in occursum Domini Dei tui, Israel, quia ecce ego firmans tonitruum, et creans spiritum, et annuntians in hominibus Christum suum« (Amos. IV, 12).

[1Kb] 8. Sic et Isaias: Domus Jacob, venite, et ambulemus in lumine Domini (Isai. II, 5). De quo David ait: In lumine tuo videbimus lumen (Psal. XXXV, 10). Inter haec et Michaeas propheta, dum locum originis [Col. 0507B] Christi declararet, ita eum super Israel dominaturum subjunxit: Et tu, inquit, Bethlehem domus Ephrata, non es minima in millibus Juda, ex te mihi prodiet Dominator in Israel (Mich. V, 2).

76 9. Quo loco ostendit Christum dominum esse Judaeorum, ejusque regimine eumdem populum subjugandum, ubi et potestatem ejus per universum mundum ita praenuntiavit: »Stabit, inquit, et videbit, et pascet gregem suum in virtute Domini, et in honore nominis Dei sui erunt, quoniam nunc magnificatur usque ad terminos terrae, et erit iste pax.«

[1Kb] 10. Cujus adventum Judaeis praedicandum Isaiae sic Dominus loquitur: »Super montem excelsum ascende tu, qui evangelizas Sion, exalta in fortitudine vocem tuam, qui evangelizas Jerusalem; dic civitatibus [Col. 0507C] Judae: Noli timere. Ecce Deus vester. Ecce Dominus Deus in fortitudine veniet, et brachium ejus dominabitur. Ecce merces ejus cum eo, et opus illius coram eo, sicut pastor gregem suum pascit, in brachio suo congregabit agnos« (Isai. XL, 9).

[1Kb] 11. Zacharias autem propheta de Christi regno in Judaeis et gentibus ita proclamat: Exsulta satis, filia Sion, jubila, filia Jerusalem, ecce rex tuus veniet tibi, justus et salvator, ipse pauper et ascendens super asinum et super pullum asinae, et potestas ejus a mari usque ad mare, et a flumine usque ad fines terrae (Zach. IX, 9). Quae prophetia quomodo fuisset completa in Christo, Evangelia ipsa testantur.



CAPUT IV. De vocatione gentium ad fidem ante Hebraeos.
[Col. 0508A]

[2Kb] 1. Jam et quia prius gentes credere poterant in Christum, et postea Judaei, David propheta ostendit; videns enim quod ad Judaeam redimendam venisset Dominus, sed ante gentilitas crederet, et postmodum Judaea sequeretur, dicit: Aethiopia praeveniet manus ejus Deo (Psal. LXVII, 32), id est, priusquam Judaea credat, salvandam se offert 77 omnipotenti Deo peccatis nigra gentilitas. Sicut et Isaias ait: Donec plenitudo gentium introeat, et sic omnis Israel salvus fiat; et in Deuteronomio: Eritis gentes ad caput, incredulus autem populus ad caudam (Deut. XXVIII, 44), quasi in novissimo conversurus.



CAPUT V. Quia in fine mundi in Christum credituri sunt Judaei.
[Col. 0508B]

1. Transeuntibus quidem istis carnalibus Judaeis, postea in novissimis temporibus filii eorum in Christo credituri sunt, Osee propheta testante: Quoniam diebus multis sedebunt filii Israel sine rege, sine principe, sine sacrificio, sine altari, sine sacerdotio, sine manifestationibus (Ose. III, 4, 5). Utique quemadmodum nunc esse videntur; deinde sequenter adjunxit: Et postea revertentur filii Israel, et inquirent Dominum Deum suum, et David regem suum, et stupescent in Domino, et in bonis suis, in novissimis diebus.

[1Kb] 2. Quae omnis prophetia procul dubio de Christo est, qui in David nomine significatur. De cujus semine secundum carnem est genitus, de quo Jeremias [Col. 0508C] dicit: Ecce dies veniunt, dicit Dominus, et suscitabo David germen justum, et regnabit rex, et sapiens erit, et faciet judicium et justitiam in terra. In diebus illis salvabitur Juda, et Israel habitabit confidenter, et hoc est nomen quod vocabunt eum, Dominus justus noster (Jerem. XXIII, 5).

3. Malachias quoque ante finem mundi Eliam sic dicit esse mittendum ad conversionem Judaeorum: »Ecce ego mittam vobis Eliam prophetam, antequam veniat dies Domini magnus, et horribilis, et convertet cor patrum ad filios, et cor filiorum ad patres eorum« (Malach. IV, 5). Ante adventum enim judicii mittet Dominus Eliam ad convertendum cor filiorum, ad cor patriarcharum et prophetarum, 78 ut credat [Col. 0509A] posteritas eorum in Domino Jesu Christo, quem illi prophetantes exspectaverunt.

[1Kb] 4. Nam si hactenus Judaei recte credunt, quid est, in quo per Eliam converti eos in novissimo propheta testatur? Nunc enim mente caecati sunt, nec possunt intelligere Salvatorem, qui audiunt, nisi in fine mundi, dum fuerit consummatio saeculi; pronuntiat enim hoc Dominus per Isaiam prophetam dicens: »Audite audientes, et nolite intelligere; et videte visionem, et nolite cognoscere; excaeca cor populi hujus, et aures ejus aggrava, et oculos ejus claude, ne forte videant oculis suis, et auribus suis audiant, et corde suo intelligant, et convertantur, et sanem illos« (Isai. VI, 9).

[1Kb] 5. Et dixit propheta: »Usquequo, Domine?« et [Col. 0509B] dixit Dominus: »Donec desolentur civitates absque habitatore, et domus sine homine, terra relinquetur deserta, et longe faciet Dominus homines; tunc convertetur, et erit in ostensione, sicut terebinthus, et sicut quercus, quae expandit ramos suos, semen sanctum erit, quod steterit in ea.« Ecce apparet eos nunc a lumine fidei et veritatis esse alienos; audiunt enim Christum, et non intelligunt; vident, et non agnoscunt.

[1Kb] 6. Sed quandiu ita erunt? Quousque subvertantur urbes, et terra pene redeat in desertum; tunc enim conversi videbunt, credituri in Christo, atque intelligentes sanabuntur, et cognoscent omnia. Juxta quod et Jeremias eis dicit: In novissimo dierum cognoscetis ea (Jerem. XXX, 24). De hac novissima credulitate [Col. 0509C] Judaeorum et Sophonias sic dicit: »In tempore illo salvabo claudicantem, et eam quae ejecta fuerat congregabo; et ponam eos in laudem, et in nomen in omni terra confusionis eorum, in tempore illo quo adducam vos, et in tempore, quo congregabo vos. Dabo enim vos in nomen et in laudem in omnibus populis terrae, cum convertero captivitatem vestram coram oculis vestris, dicit Dominus« (Soph. III, 19).

79 [1Kb] 7. Claudicantem plebem Judaeam dixit, quae nunc a semitis fidei claudicat, sicut psalmus testatur dicens: Claudicaverunt a semitis suis (Psal. XVII, 46); et hanc se salvaturum in novissimo Deus pronuntiat, dum dicit: Salvabo claudicantem. Et per Ezechielem: Post dies, inquit, multos visitaberis, et in novissimo annorum venies (Ezech. XXXVIII, 8); et [Col. 0509D] paulo superius quia baptizandi sunt: »Tollam, inquit, vos de gentibus, et congregabo vos de universis terris, et adducam vos in terram vestram, et effundam [Col. 0510A] super vos aquam mundam, et mundabimini ab omnibus inquinamentis vestris et ab universis idolis vestris mundabo vos, et dabo vobis cor novum, et spiritum novum ponam in medio vestri, et auferam cor lapideum de carne vestra, et dabo vobis cor carneum, et spiritum meum ponam in medio vestri, et faciam ut in praeceptis meis ambuletis, et judicia mea custodiatis, et operemini, et habitabitis in terra quam dedi patribus vestris, et eritis mihi in populum, et ego ero vobis in Deum, et salvabo vos ex universis inquinamentis vestris« (Ezech. XXXVI, 24)

[1Kb] 8. Hic est enim populus in novissimis convertendus, quem Jacob patriarcha sub figura Benjamin lupum mane comedentem praedam, et vespere spolia dividentem prophetat (Gen. XLIX, 27). Utique quia initio [Col. 0510B] mundi idem populus quasi in mane legem accepit, in vespere autem mundi, dum fuerit crediturus, dividet inter Novum Testamentum et Vetus. Nam de his quae ad Israel in futurum promittuntur, ad eamdem partem dicitur, quae creditura est in Christo quando in novissimis temporibus conversi fuerint, quale est illud apud eumdem Osee: Et erit in loco ubi dicitur ei: Non populus meus, dicetur ei Filii Dei viventis, et congregabuntur filii Juda, et filii Israel pariter, ponent sibimet caput unum (Ose. I, 10).

[1Kb] 9. Hoc in novissimis erit temporibus, quando, Elia praedicante, convertetur Juda ad Christum, ut sit unum cum Israel spiritualiter, hoc est, cum populo gentium, jam Deum ex fide videntium, ponentes sibimet caput unum, quod est Christus, ascendentesque [Col. 0510C] de terra, [Figure: [Character] 1Kb] hoc est [Figure: [Hebrew Text] 1Kb] a carnali terrenaque spe ad promissa coelestia.



80 CAPUT VI. Plurimi ex Judaeorum populo non erant credituri.

[1Kb] 1. Sed quia plurimi ex Judaeorum populo non essent credituri in Christum, Moyses legislator eamdem eorum incredulitatem ante praenuntiavit: Et erit vita tua pendens ante oculos tuos, et timebis die ac nocte, et non credes vitae tuae (Deut. XXVIII, 66). Unde et Isaias: Domine, quis credidit auditui nostro? et brachium Domini cui revelatum est? Et vidimus eum, et non erat aspectus (Isai. LIII, 1). Quibus verbis incredulitatem Judaeorum designat, qui Christum videntes non receperunt, quem quia nec credere, nec cognoscere potuerunt, illico excidium habituri.

[Col. 0510D] [1Kb] 2. Sic Jeremias praedixit: »Ascendite muros ejus, et dissipate, auferte propagines ejus, quia non sunt Domini. Praevaricatione praevaricata est in me domus [Col. 0511A] Juda, ait Dominus, negaverunt me et dixerunt: Non est ipse« (Jerem. V, 10). Hoc nunc usque Judaei pro Christo dicunt: Non est ipse, exspectantes alium, qui est Antichristus. Unde et Dominus: Ego, inquit, veni in nomine Patris mei, et non recepistis me, alius veniet in nomine suo, et recipietis eum (Joan. V, 43).

[1Kb] 3. Item apud eumdem Jeremiam: Ecce sermo Domini factus est eis in opprobrium, et non suscipiunt illud (Jerem. VI, 10). Adhuc quidem quia, gentibus obedientibus Christo, Judaei eum non essent recepturi, in Psalmis ostenditur. Nam cum per prophetam diceret idem Christus: Constitues me in caput gentium, et, populus, quem non cognovi, servivit mihi, continuo subjunxit incredulitatem Judaicam, dicens: Filii mentiti alieni sunt mihi, filii alieni inveteraverunt, [Col. 0511B] et claudicaverunt a semitis suis (Psal. XVII, 44). Qui sunt alieni, nisi Judaei? qui recte alieni nuncupantur, pro eo quod in perfidia permanentes, ab aeternae vitae praemiis abdicati sunt, quae nobis secundum fidem a Dei Filio promittuntur.

[1Kb] 4. Haec quoque in Christo Judaeorum prava incredulitas etiam per Isaiam est annotata, dicente Domino illis: »Audite audientes, 81 et nolite intelligere; et videte visionem, et nolite cognoscere; excaeca cor populi hujus, et aures ejus aggrava, et oculos ejus claude, ne forte videant oculis suis, et auribus suis audiant, et corde suo intelligant, et convertantur, et sanem illos« (Isai. VI, 9). Et alio loco: Tota die expandi manus meas ad populum non credentem, et contradicentem, qui ambulant vias non [Col. 0511C] bonas (Isai. LXV, 2).

[1Kb] 5. Quibus Jeremias: »Audi haec, popule stulte et sine corde, oculi sunt illis, et non vident, aures sunt illis, et non audiunt; aut me non timebitis, dicit Dominus, aut a facie mea non formidabitis? qui constitui terminum maris arenam, imperium aeternum, et non transgredietur illud, et turbabitur, et non poterit, et intumescent fluctus ejus, et non transgredietur illud; populo autem huic factum est cor inobediens et incredulum« (Jerem. V, 21).

[1Kb] 6. Et alibi idem ipse: Quomodo dicitis: Sapientes nos sumus, et lex Domini nobiscum est (Jerem. VIII, 8)? Vere mendacium operatus est stylus mendax Scribarum, confusi sunt sapientes, et perterriti, et capti sunt. Verbum enim Domini projecerunt, et sapientia [Col. 0511D] nulla est in eis. De quibus Isaias: Qui peccare, inquit, faciebant homines in verbo, et declinaverunt frustra a justo (Isai. XXIX, 21). Pro quo eos idem propheta ita increpat dicens: »Audite me duro corde, qui longe estis a justitia, prope feci justitiam meam, non elongabitur, et salus mea non morabitur. Dabo in Sion salutem, et in Jerusalem gloriam meam.«

7. Ipse autem propheta et credulitatem gentium et incredulitatem Judaeorum in Christo ita annuntiat: [Col. 0512A] »Quaesierunt me, qui antea non interrogabant, invenerunt me, qui non inquisierunt me; dixi: Ecce ego, ecce ego, ad gentem, quae non invocabat nomen meum, expandi manus meas tota die ad populum incredulum« (Isai. LXV, 1, 2). Quaesierunt enim nunc gentes quae ante non interrogabant, quia ad eos prophetae non veniebant, et invenerunt, quando illis Christum nuntiaverunt.

8. Quid vero Judaea plebs, nisi quod sequitur? Expandi manus meas tota die ad populum incredulum. Et iterum de eadem repromissione gentium: »Et erunt campestria in caulas gregum, et vallis Achor in cubile armentorum populo meo, qui requisierunt me, 82 et vos, qui reliquistis Deum, numerabo vos gladio, et omnes in caede corruetis (Isai. LXV, 10 seq.).

[Col. 0512B] [1Kb] 9. Cujus ergo populi sunt istae repromissiones, nisi gentium, qui requisierunt Deum? de quibus superius ait: Quaesierunt me, qui ante non interrogabant. Et qui sunt qui reliquerunt Deum, et corruerunt in caede, nisi Judaeorum populus? de quo jam ait: Expandi manus meas ad populum incredulum. Contra hunc sunt et quae sequuntur: Ecce servi mei comedent, et vos esurietis, quia, vescente pane verbi Dei vocato ex gentibus populo, Judaea arescit jejuna.



CAPUT VII. Ob incredulitatem Judaeorum Christus ad gentes erat transiturus.

[1Kb] 1. Et quia ob incredulitatem Judaeorum Christus [Col. 0512C] Judaeam desereret, transiretque ad gentes, Jeremias propheta praedixerat, dicens: »Tibi peccavimus, exspectatio Israel, Salvator ejus. Quare sicut colonus futurus es in terra, et quasi viator declinans ad manendum? quare futurus es quasi vir vagus et qui non potest salvari« (Jerem. XIV, 8)? Quid enim in hac sententia intelligitur, nisi quia videbat propheta in spiritu quod veniens Christus relicturus esset Judaeam, et iret per fidem in gentibus? Idcirco dicebat: Quare sicut colonus futurus es in terra, et quasi viator declinans ad manendum? Hoc est, venisti in terram, cito recessurus a Judaeis.

2. Sicut et alibi ex persona Domini idem propheta dicit: »Quis dabit mihi in solitudine diversorium viatorum? et derelinquam populum meum, et recedam [Col. 0512D] ab eis, quia omnes adulteri sunt, coetus praevaricatorum, et extendunt linguam suam, quasi arcum mendacii, et non veritatis« (Jerem. IX, 2). Vox enim ista Christi est, qui in solitudine gentium diversorium, id est, Ecclesiam constituit, in qua converterentur errantes, derelinquens populum Judaeorum. Quibus per Malachiam dicit: »Non est ultra mihi voluntas in vobis, dicit Dominus exercituum, et munus non suscipiam de manu vestra; ab ortu enim [Col. 0513A] solis usque ad occasum magnum est nomen meum in gentibus« (Malach. I, 10).

83 [1Kb] 3. Cum illis enim ante fuit Deus, sed postquam pro peccato suo abjecti sunt, Redemptor mundi in populo gentium transiit. Cujus universitas nunc per totum orbem terrarum exsultans dicit: Magnificavit Dominus facere cum illis, magnificavit Dominus facere nobiscum, facti sumus laetantes (Psal. CXXV, 3). Ad populum enim Israel prius venit Christus, sed quod non essent credituri, propheta non tacuit, dicens: Prius ad Sion dicet: Ecce adsum, et Jerusalem evangelistam dabo, et vidi, et non erat neque ex istis quisquam, qui iniret consilium, et interrogatus responderet verbum (Isai. XLI, 27). Sed quia ad gentes transiit, sequitur: »Ecce servus meus, suscipiam [Col. 0513B] eum; electus meus, complacuit sibi in illo anima mea, dedi spiritum meum super eum, judicium gentibus proferet« (Isai. XLII, 1).



CAPUT VIII. Quia, projectis Judaeis, gentes introierunt.

[1Kb] 1. Ecce ostensum est Judaeos pro scelere, quo in Christo peccaverunt, abjectos, dispersosque fuisse. Sed quia, projectis illis, gentes in eorum sedibus per fidem erant successurae, non siluerunt et haec prophetae. Isaias enim sic dicit: »Educ foras populum caecum, et oculos habentem, surdum, et aures ei sunt. Omnes gentes congregatae sunt simul, et collectae sunt tribus. Quis in vobis annuntiet istud? et quae prima sunt, audire nos faciet« (Isai. XLIII, 8)? Ecce foras educitur Israel, habens oculos et aures, [Col. 0513C] ad terrenas promissiones; et colligitur in unum diversitas gentium, ut, ubi illi vocati sunt, isti ingrediantur, et ad istos pertineat haereditas quae illis fuerat repromissa.

[1Kb] 2. Adhuc quia eaedem gentes in sedibus Judaeorum successurae erant, idem propheta alio loco approbat, dicens: »In die illa cantabitur canticum istud in terra Juda. Urbs fortitudinis nostrae Sion, Salvator ponetur in ea, murus, et antemurale; aperite portas, et ingredietur gens justa, et custodiens veritatem, vetus error abiit. Servabis pacem, quia in te speravimus, incurvabit habitantes 84 in excelso, civitatem sublimem humiliabit: [Figure: [Character] 1Kb] humiliabit eam [Figure: [Hebrew Text] 1Kb] usque ad terram, detrahet eam usque ad pulverem, et conculcabit eam pes pauperis, gressus egenorum« [Col. 0514A] (Isai. XXVI, 1). Quo vaticinio ostenditur justum humilemque gentium populum successisse in locum quem superba plebs Judaeorum perdiderat.

[1Kb] 3. Talia et alibi idem propheta sub gratiarum actione Domino dicit: »Domine, Deus meus es tu, et exaltabo te; confitebor nomini tuo, quoniam fecisti mirabilia et cogitationes antiquas fideles. Amen. Quia posuisti civitatem in tumulum, urbem fortem in ruinam, domum alienorum, ut non sit civitas, et in sempiternum non aedificetur, super hoc laudabit te populus fortis, civitas gentium robustarum timebit te« (Isai. XXV, 1).

[1Kb] 4. Alio quoque in loco ad eosdem Judaeos sub exprobratione ita loquitur, dicens: »Et dimittetur nomen vestrum in juramentum electis meis; vos autem [Col. 0514B] interficiet Dominus Deus, et servos suos vocabit nomine alio, in quo qui benedictus est super terram benedicetur a Domino, amen, et qui jurat in terra, jurabit in Deo. Amen« (Isai. LXV, 15). In terra qui jurat, id est, in carne a Christo accepta, in qua quicunque jurat, vere in Deo jurat.



CAPUT IX. Judaei propter peccatum in Christum debellati atque dispersi sunt.

[1Kb] 1. Quia propter peccatum quod in Christo praevaricati sunt Judaei debellati atque dispersi sunt, Isaias praenuntiavit, dicens: »Ipse redemit eos, et portavit eos, et levavit eos cunctis diebus saeculi, ipsi autem ad iracundiam provocaverunt, et afflixerunt spiritum sancti ejus, et conversus est eis in [Col. 0514C] inimicum, 85 et ipse debellavit eos« (Isai. LXIII, 9). Item per Osee prophetam: »Vae, inquit, eis, quia recesserunt a me, vastabuntur, quia praevaricati sunt in me. Ego redemi eos, et ipsi locuti sunt contra me mendacia, et recesserunt a me, et ego erudivi eos, et confortavi brachia eorum. Et ipsi in me cogitaverunt malitiam, reversi sunt, ut essent absque jugo. Facti sunt quasi arcus dolosus, abjecit eos Deus meus, quia non audierunt eum, et erunt vagi in nationibus« (Ose. VII, 13; IX, 16).

[1Kb] 2. Et Isaias posteaquam praedicaverat de Christo dicens: Tanquam ovis ad occisionem ductus est (Isai. LIII, 7), subjecit statim: Propter scelus populi mei percussi eum; et dabo impios pro sepultura ejus, et divites pro morte ejus, et reliqua. Et per Jeremiam idem [Col. 0515A] Filius pro sua passione Judaeorum sic infert fuisse perditionem; dicit enim: Facta est mihi haereditas mea, quasi leo in silva, dedit contra me vocem, ideo odivi eam. Nunquid avis discolor haereditas mea mihi? nunquid avis tincta per totum? Venite, congregamini, omnes bestiae terrae, properate ad devorandum (Jerem. XII. 8). Congregamini dixit; venerunt enim bestiae agri, hoc est, feroces principes gentium, et traditi sunt illis ad devorandum populi Judaeorum.

[1Kb] 3. Propterea quod contra Dominum vocem dederunt, unde et subjungit: Propter me exterminata est exterminio omnis terra. Haec enim Christi vox est. Multa enim peccata prius fecerant filii Israel, sed nunquam sic traditi sunt tam longae perditioni et captivitati; quando autem compleverunt mensuram [Col. 0515B] patrum suorum, et post prophetarum necem Christum interfecerunt, tunc, peccata peccatis cumulantes, traditi sunt in longam exterminationem. Idcirco nunc dicitur: Propter me exterminatione exterminata est omnis terra.

[1Kb] 4. Quod quia non intelligunt, proinde se traditos direptioni, Isaias propheta hoc ante praenuntiavit, dicens: Effudit Dominus 86 super populum suum indignationem furoris sui, et forte bellum; et combussit eum in circuitu, et non cognovit, et succendit eum, et non intellexit (Isai. XLII, 25). Quorum interitum moerens Jeremias propheta ita deplorat: Facti sunt, inquit, filii mei perditi, quoniam invaluit inimicus (Thren. I, 16). Et iterum: Quos educavi et nutrivi, inimicus meus consumpsit eos (Thren. II, 22).



CAPUT X. De ruina Jerusalem.
[Col. 0515C]

1. Quia propter quod negaverunt Christum Judaei, subversa est Jerusalem, per Jeremiam sic praedicat idem Dominus, dicens: »Ascendite muros ejus, et dissipate, auferte propagines ejus, quia non sunt Domini, praevaricatione enim praevaricata est in me domus Juda, ait Dominus, negaverunt me et dixerunt: Non est ipse (Jerem. V, 10). Item Isaias: Ruit Jerusalem, et Judas concidit, quia lingua eorum et adinventiones eorum contra Dominum« (Isai. III, 8).

[1Kb] 2. Quo testimonio demonstratur urbem Jerusalem et provinciam Judaeae pariter concidisse, causamque ostendit sceleris eorum, quia contra Dominum [Col. 0515D] blasphemaverunt, dicentes: Tolle, tolle, crucifige. Nos non habemus regem, nisi Caesarem (Joan. XIX, 15). Siquidem et David propheta propter Christi passionem futuram urbis, ac Judaeorum calamitatem ex persona ejusdem Christi, ita praedixit: quando illi, sicut Evangelium loquitur, dederunt fel atque acetum: »Dederunt, inquit, in escam meam fel, et in siti mea potaverunt me aceto. Fiat mensa eorum coram ipsis in laqueum, et in retributionem, [Col. 0516A] et in scandalum. Effunde super eos iram tuam, et indignatio irae tuae apprehendat eos. Fiat habitatio eorum deserta, et in tabernaculis eorum non sit, qui inhabitet (Psal. LXVIII, 22).

3. Hoc enim postea expletum est, quod fuerat ante praedictum; factum est enim in hac ipsa urbe Jerusalem; nam postquam Christum amaritudine potaverunt, et postquam clamaverunt adversus Filium Dei, ut occideretur, successit deinde vindicta a Domino, debellata est civitas, expugnati Judaei, multaque millia interfecta; nullusque illuc modo permittitur accedere Judaeorum, ubi Christum crucifigendum acclamaverunt.

87 [1Kb] 4. Item in Daniele angelus ille, postquam occisionem Christi praedixit, subsecutam protinus subversionem [Col. 0516B] Jerusalem pronuntiavit, dicens: Et civitatem, et sanctuarium dissipabit populus cum duce venturo (Dan. IX, 26), id est, Romanus exercitus cum Vespasiano. Cujus vastationis Isaias propheta lamentabile carmen composuit, in quo eadem Jerusalem plangitur, et ruina illius perpetua sermone prophetico decantatur sub similitudine vineae, in qua plantaverat Deus turrem, et torcular, templum scilicet et altare (Isai. V, 2).

[1Kb] 5. Haec igitur vinea, quandiu uberrimos attulit fructus, habuit custodem Deum, de quo scribitur: Non dormitabit neque obdormiet, qui custodit Israel (Psal. CXX, 4); postquam vero spinas attulit Creatori suo, reliquit eam Deus, et statim vastavit eam aper de silva (Psal. LXXIX, 14), et vindemiaverunt [Col. 0516C] eam omnes transeuntes viam, ita dicente Domino: Et nunc ostendam vobis quid facturus sum vineae meae; auferam maceriam ejus (Isai. V, 5), hoc est, tollam angelorum auxilium (de quibus in Psalmis scriptum est: »Emittet angelum Dominus in circuitu timentium eum, et eripiet eos [Psal. XXXIII 8]). Et diripietur ab adversariis, destruam muros ejus, ut inimicis gentibus pateat, et nubibus mandabo desuper, ne pluant super eam pluviam« (Isai. V, 6).

[1Kb] 6. Quod non de priore captivitate prophetatum est; illo enim tempore post captam urbem et Jeremias prophetavit, et Daniel, et Aggaeus, et Zacharias futura dixerunt. Sed hoc de novissima captivitate praedictum est, quia post passionem Domini nec prophetas, nec apostolos habuerunt Judaei, qui [Col. 0516D] imbres praeberent virtutum, sed e contrario illud eis accidit quod in Levitico peccantibus eis promisit Dominus: Ponam coelum vobis aereum, et terram ferream (Levit. XXVI, 19).

[1Kb] 7. Et in Deuteronomio: Erit coelum super te aereum, et terra subter te ferrea (Deut. XXVIII, 23). Et rursum: Dabit Dominus pluviam terrae tuae, pulverem, et cinis de coelo descendet super te, donec tradat te [Col. 0517A] deleat (Ibid., 24). Sed quare ista acciderunt illis? quia exspectavit Deus ut facerent justitiam, et largitorem tantorum munerum susciperent. Illi autem fecerunt spinas, quibus Christum coronaverunt, feceruntque 88 clamorem, quo vociferati sunt contra Dominum, [Figure: [Character] 1Kb] id est, contra Christum [Figure: [Hebrew Text] 1Kb] , ut crucifigeretur.



CAPUT XI. De spretis Judaeis et Synagogae reprobatione.

1. [Figure: [Character] 1Kb] De qua civitate [Figure: [Hebrew Text] 1Kb] per Isaiam sic Dominus loquitur, dicens: »Quis est hic liber repudii matris vestrae, quo dimisi eam? aut quis est creditor meus, cui vendidi vos? Ecce in iniquitatibus vestris venditi estis, et in sceleribus vestris dimisi matrem vestram (Isai. L, 1).« Similiter et per Osee: Judicate matrem [Col. 0517B] vestram, judicate, quoniam ipsa non est uxor mea, nec ego vir ejus (Ose. II, 2). De cujus populi reprobatione, et per Jeremiam [Figure: [Character] 1Kb] sic loquitur Dominus dicens: [Figure: [Hebrew Text] 1Kb] »Reliqui domum meam, dimisi haereditatem meam. Facta est mihi haereditas mea, quasi leo in silva, dedit super me vocem suam; propterea odivi eam« (Jerem. XII, 7).

[1Kb] 2. Isaias autem Judaeorum captivitatem aeternam sic exprimit, dicens: »Terra vestra deserta, civitates vestrae succensae igni, regionem vestram in conspectu vestro alieni devorant, et desolabitur sicut in vastitate hostili« (Isai. I, 7). Quae captivitas, [Figure: [Character] 1Kb] et [Figure: [Hebrew Text] 1Kb] licet sub Babylonis tempore ex parte completa sit, plenius tamen sub Romana captivitate impleta est, quando universam Judaeam Romanus [Col. 0517C] vastavit exercitus, atque urbs Jerusalem eversa atque succensa est.



CAPUT XII. De perpetua ruina Jerusalem.

1. Isaias ait: Desolabitur, sicut in vastitate hostili, et derelinquetur filia Sion, sicut umbraculum in vinea (Isai. I, 7). Ita enim eversa est Jerusalem, et destituta, manifestatis sacramentis Christianae veritatis, quemadmodum deserunt tabernacula vinearum, expletis vindemiis. 89 Nam sicut tabernaculum non sui causa, sed vindemiae fit, ita et vetus populus, non suae causa salutis, sed Christianae exstitit veritatis.

[1Kb] 2. Item ipse: Super humum, inquit, populi mei [Col. 0517D] spinae, et vepres ascenderunt (Isai. XXXII, 13). Quanto magis super omnes domos gaudii, civitatis exsultationis? »Domus enim, inquit, dimissa est, multitudo urbis relicta est, tenebrae et palpatio factae sunt super speluncas usque in aeternum.«

[1Kb] 3. Item idem Isaias perpetuam ruinam terrenae Jerusalem, et vocationem gentium ita pronuntiat, [Col. 0518A] dicens: »Dominus Deus meus es tu, et exaltabo te, confitebor nomini tuo, quoniam fecisti mirabilia, cogitationes antiquas fideles. Amen. Quia posuisti civitatem in tumulum, urbem fortem in ruinam, domum alienorum, ut non sit civitas, et in sempiternum non aedificetur. Super hoc laudabit te populus fortis, civitas gentium robustarum timebit te, quia factus es fortitudo pauperi, fortitudo egeno in tribulatione sua. Spes a turbine, umbraculum ab aestu. Spiritus enim robustorum, quasi turbo impellens parietem; sicut aestus in siti, tumultum alienorum humiliabis; et quasi calore sub nube torrente, propagines fortium marcescere facies. Et faciet Dominus exercituum omnibus populis in monte hoc convivium pinguium medullatorum, vindemiae defaecatae« [Col. 0518B] (Isai. XXV, 1).

[1Kb] 4. Et Ezechiel: Porro cum dedero, inquit Dominus, gloriam in terra viventium (Ezech. XXVI, 20, 21). Hoc verbo demonstrans futuram Ecclesiae ex gentibus claritatem, ad terrenam Jerusalem vertit sententiam oraculi, dicens: In nihilum redigam te, et non eris, et quaesita non invenieris ultra in sempiternum. De hujus quoque urbis ruina perpetua sic etiam dicit Dominus ad Jeremiam: »Et conteres lagunculam in oculis eorum, qui ibunt tecum, et dices ad eos: Haec dicit Dominus exercituum: Sic conteram populum istum, et civitatem istam, sicut conteritur vas figuli, quod non poterit ultra restaurari (Jerem. XIX, 10).

[Col. 0518C] [1Kb] 5. Sophonias autem aeternam desertionem ipsius civitatis sic praedicat: »Haec est, inquit, civitas gloriosa, habitans in confidentia; 90 quae dicebat in corde suo: Ego sum, et extra me non est alia amplius; quomodo facta est in desertum cubile bestiae? omnis qui transit per eam sibilabit, et movebit manum suam. Vae provocatrix et redempta civitas, columba non audivit vocem, et non suscepit disciplinam« (Soph. II, 15; III, 1).

[1Kb] 6. Ad ultimum quoque Daniel Jerusalem destructionem ita significat usque ad consummationem mundi perseverare: »Post hebdomadas, inquit, septuaginta duas occidetur Christus, et non erit ejus populus, qui eum negaturus est, et civitatem et [Col. 0518D] sanctuarium dissipabit populus cum duce venturo, et finis ejus vastitas, et post finem belli statuta desolatio, et deficiet hostia, et sanctuarium, et in templo erit abominatio desolationis, et usque ad consummationem et finem perseverabit desolatio« (Dan. IX, 26).



CAPUT XIII. De irreparabili desolatione Judaeorum.
[Col. 0519A]

[1Kb] 1. Quia Judaei juxta spem suam nunquam reparabuntur, Jeremias dicit: Civitates Austri clausae sunt, translata est omnis Judaea transmigratione perfecta (Jerem. XIII, 19); id est, irrevocabili captivitate. Item ipse: »Quia oblitus est mei populus meus, frustra libantes, et impingentes in viis suis, et in semitis Israel, ut ambularent per eas in itinere non trito; ut fieret terra eorum in desolationem et in sibilum sempiternum. Omnis qui praeterierit per eam obstupescet, et movebit caput suum, sicut ventus urens dispergam eos« (Jerem. XVIII, 15).

[1Kb] 2. Hanc etiam sempiternam carnalis Israel desolationem idem propheta alibi proclamat, dicens: [Col. 0519B] Argentum reprobum vocate eos, quia Dominus projecit illos (Jerem. VI, 30). Et post paululum: Et derelinquam populum meum, et recedam ab eis (Jerem. IX, 2). Et alio loco: »Et derelinquam vos, et civitatem vestram, quam dedi vobis et patribus vestris. Et dabo vos in opprobrium sempiternum et in ignominiam aeternam, quae nunquam oblivione delebitur« (Jerem. XXII, 39).

[1Kb] 3. Amos quoque propheta de his plenissime praedicat, atque 91 ita aversatum Deum dicit ab Israel, ne illis unquam misereatur, sed inseparabiliter in aeterna desolatione permaneant. Sic enim ait: »Audite verbum hoc, quod ego levo super vos planctum. Domus Israel cecidit, non adjiciet ut resurgat. Virgo Israel projecta est in terram suam, [Col. 0519C] non est, qui suscitet eam (Amos. V, 1).« Ecce ubi sic cecidit plebs illa, ut non resurgat. Siquidem et caeremonias carnales ejusdem plebis sic cadendo evacuat veniente veritate, ne aliquando queant resuscitari, cum dicit: Projecta est in terram suam, non est qui suscitet eam.

[1Kb] 4. Quod veraciter de ipsa terrena accipitur Judaeorum spe; sequiturque in eodem propheta: »Venit finis super populum meum Israel, non adjiciam ultra ut pertranseam per eum, et stridebunt cardines templi in die illa, dicit Dominus Deus. Multi morientur, in omni loco projicietur silentium (Amos VIII, 2).« In cujus prophetico textu tertio reperit sic se aversatum fuisse ab Israel Dominum, ne illis, ut praedixi, juxta spem ipsorum unquam misereatur. In [Col. 0519D] prioribus enim dicit: Cecidit, non adjiciet ut resurgat virgo Israel. In secundo dixit: Ecce ego ponam [Col. 0520A] trullam in medio populi Israel, non adjiciam ultra superinducere eum. Tertio quoque dicit: Venit finis super populum meum Israel, non adjiciam ultra ut pertranseam per eum (Amos. VII, 8).

[1Kb] 5. Quae omnia pertinent ad carnale ipsius populi regnum, vel observantiam, quia ultra irreparabilia erunt. Nam illae repromissiones reparationis, quas eorum prophetarum sermo complectitur, illi parti promittuntur quae ex Judaeis in Deum creditura est; nam neque omnes Judaei redimendi sunt, neque omnes salvi erunt. Sed sceleratis, et peccatoribus contritis atque consumptis, hi qui fide electi fuerint salvabuntur. Diximus de populo et de urbe: dicamus quid prophetae tenuerunt de Novo Testamento.



CAPUT XIV. Quod, Veteri Testamento evacuato, Novum futurum erat.
[Col. 0520B]

[1Kb] 1. Sed quia, evacuato carnali eodem Veteri Testamento, novum 92 Testamentum daturus esset Deus, clarissime per Isaiam prophetam Dominus annuntiat, dicens: Ne memineritis, inquit, priorum, et antiqua ne intueamini. Ecce ego facio nova, et nunc orientur. Utique cognoscetis ea: ponam in deserto viam, et in invio flumina. Glorificabit me bestia agri, dracones, et struthiones, quia dedi in deserto viam, flumina in invio (Isai. XLIII, 18, 22).«

2. Talibus enim vaticiniis legem Veteris Testamenti commendat oblivisci, et novi facit mentionem, dicendo: Ne memineritis priorum, ecce facio nova; et ut demonstraret quae essent nova, tum adjecit: Ponam [Col. 0520C] in deserto viam, et in invio flumina. Quo significaret in gentibus suam dedisse doctrinam, ubi glorificat eum bestia agri, dum ipsum credentes collaudant, et regna mundi, quem populum sibi acquisitum dicit. Caeterum contra Israel quae sequuntur adjungit: Non me invocasti, Jacob, nec laborasti in me, Israel.

[1Kb] 3. De cujus quidem Novi Testamenti promissione sequenter idem Dominus per eumdem prophetam ita annuntiat: Quae prima fuerunt, ecce evenerunt; nova quoque ego annuntio, antequam orientur, audita vobis faciam (Isai. XLII, 9). Quibus verbis et Vetus Testamentum venisse declarat, et novum annuntiat, quod Christiana aetate completum est. Prima enim sunt, vetera novorum, sed ordine, non dignitate; unde et pacta quae tempore posteriora sunt, evacuatis [Col. 0520D] anterioribus, majora priorum habentur.

[1Kb] 4. Per Jeremiam quoque prophetam, Testamentum [Col. 0521A] Novum se daturum, evacuato priore, sic Dominus pollicetur: »Ecce dies venient, dicit Dominus, et feriam domui Israel, et domui Juda foedus novum, 93 non secundum pactum, quod pepigi cum patribus vestris, in die qua apprehendi manum eorum, ut educerem eos de terra Aegypti, pactum quod irritum fecerunt, et ego dominatus sum eorum, dicit Dominus. Sed hoc est pactum quod feriam cum domo Israel, dicit Dominus, dabo legem meam in visceribus eorum, et in corde eorum scribam eam.

[15Kb] 5. In quo loco vaticiniis prophetarum Testamenti Novi est facta commemoratio, quod quia discrepare potuit a Veteri Testamento, inde adjungit: Non secundum Testamentum, quod dedi patribus eorum. Est enim in utroque mirabilis differentia praeceptorum. [Col. 0521B] In illo, exceptis sacramentis, quae umbrae erant futurorum, caetera promissa temporalia sunt, Sabbatum scilicet, et circumcisio, et multiplex sacrificiorum ritus, ciborumque observantia, ac dierum caeremoniae: quae omnia carnali congruunt vetattusi. At contra Testamento Novo cordis bonum promittitur; vitae aeternae felicitas pollicetur. [Figure: [Character] 1Kb] Et non quidem foris in lapideis diptychis, sed intrinsecus in tabulis cordis. [Figure: [Hebrew Text] 1Kb]

[1Kb] 6. Unde et ita subjungit: Quia hoc est Testamentum quod ordinabo domui Israel. Post dies illos, dicit Dominus, dabo legem meam in cordibus eorum, et in mente eorum scribam eam (Jerem. XXXI, 33). Quo significaret eam spiritualiter in cordibus nostris operari debere secundum interiorem hominem, vetustate carnalis operationis mutata. Intus enim circumcisio, [Col. 0521C] non praecisione carnis, sed cordis purgatione. Intus Sabbatum, non per abstinentiam servilium operum, sed per abstinentiam peccatorum.

94 7. Quam legem etiam gentibus clarissime revelari, per Isaiam sic Dominus protestatur, dicens: Lex a me exiet, et judicium meum in lucem gentium requiescet (Isai. LI, 4); per quod ostenditur commune esse foedus Testamenti Novi Judaeis et gentibus, Osee etiam propheta testante: »In die illa, ait Dominus, vocabit me vir meus, non vocabit me ultra Baalim, et referam nomina Baalim de ore ejus, et non recordabitur ultra nominis eorum. Et percutiam eis foedus in die illa cum bestiis agri, et cum volucribus [Col. 0522A] coeli, et cum reptili terrae, et arcum, et gladium, et bellum conteram de terra, et dormire eos faciam fiducialiter, et sponsabo te mihi in sempiternum, et sponsabo te mihi in justitia, et judicio, et misericordia, et miseratione, et sponsabo te mihi in fide, et scies quia ego Dominus (Ose. II, 16).«



CAPUT XV. De cessatione Sabbati.

[1Kb] 1. Merito Sabbatum carnaliter Judaei custodirent, si quid sit Sabbatum nossent. Nomen quidem Sabbati usurpant, sed quid ipsum valeat ignorant. Legem carnaliter custodire delectantur, dum tota spiritualiter intelligatur, dicente Domino per prophetam: Aperiam in parabolis os meum, loquar propositiones ab initio saeculi (Psal. LXXVII, 2). Ergo si lex et prophetae [Col. 0522B] in parabolis et in aenigmatibus constat, non est accipienda Sabbati observatio, nisi spiritualiter.

[1Kb] 2. Nam carnalia ejus otia a Domino et a Patribus dissoluta sunt. Nam si crimen est Sabbati otium non observare, cur Deus operatur in Sabbato? Sic enim scriptum est in Genesi: Complevitque Deus die septimo opus suum, quod fecerat (Gen. II, 2); ergo in principio Sabbatum dissolutum est, dum Deus operatur in ipso, explens cuncta in eo, et benedicens ipsi diei, quia universa in illo complevit. Item si crimen est Sabbati otia non observare, cur Jesus Nave, discipulus ac successor Moysi, praecipiente Domino, septem 95 diebus continuis, inter quos utique et Sabbatum erat, exercitum, et arma produxit, atque circumeunte arca, tubisque clangentibus, Jericho muros subvertit (Josue VI, 15)?

[Col. 0522C] [1Kb] 3. Quid item de Machabaeis eloquar? de quibus scriptum est: Et nolebant Judaei in die Sabbati vindicare se de alienigenis (I Machab. II, 41). Postea consilio accepto, pugnaverunt die Sabbati, et triumphaverunt de hostibus. Quibus testimoniis edocemur non pertinere ad fidem istum Sabbati elementarium diem servare, sed alium spiritualem; nam hoc carnale Sabbatum non est datum propter purificationem, sed propter tentationem, dicente in lege Domino: Ut tentem eos, utrum ambulent in lege mea, an non. Sex diebus colligetis manna, septimo non colligetis (Exod. XVI, 4, 26).

4. Itaque dum dicit: Ut tentem eos, apparet Sabbatum [Col. 0523A] non fuisse praeceptum propter justificationem, sed propter tentationem. Hinc est, quod loquitur Deus per Ezechielem prophetam, dicens: Dedi eis praecepta non bona (Ezech. XX, 25); utique quia quaedam carnali populo [Figure: [Character] 1Kb] carnaliter [Figure: [Hebrew Text] 1Kb] agenda permissa sunt, quae tamen adveniente Evangelio cessaverunt, sicut et per prophetam dicit: Cessare faciam omne gaudium ejus, et Sabbata ejus (Ose II, 11), quae quidem alias idem Dominus odisse se dicit: Noemenias, inquit, et Sabbata vestra odivit anima mea (Isai. I, 13).

[1Kb] 5. Ideoque si Sabbata aeterna sunt, cur ea Deus cessare mandavit? si bona sunt, cur odivit? Sabbatum enim quod Israelitae acceperunt in munere significabat requiem mentis, ut nullo in hac vita terrenorum desideriorum appetitu fatigetur. Nam Sabbatum [Col. 0523B] requies interpretatur. Ista autem Judaeorum otiosa festivitas consumitur in luxuriis, et ebrietatibus, et comessationibus, deditis omnibus in libidine, et in fructum temporalis vitae, ventri venerique servientibus.

[2Kb] 6. Sed quaeritur: Si non est, inquiunt, custodiendum sabbatum, 96 quare dictum sit in mandatis Dei: »Memento ut diem Sabbati sanctifices, et sex dies operaberis, et facies omnia opera tua, septimo autem die Sabbatum Domini Dei tui est, non facies in eo omne opus (Exod. XX, 8)?« In opere enim sex dierum sex millium annorum opera demonstrantur. Mille enim anni apud Deum uni diei comparantur, sicut testatur propheta: Quoniam mille anni ante oculos tuos tanquam dies una (Psal. LXXXIX, 4). [Col. 0523C] Horum dierum Sabbatum septimi millesimi anni tempus, ac requies futuri regni ac saeculi est, ubi jam nulla erit operatio rerum, sed requies sola sanctorum.

7. Nam ista temporalia Sabbata odit Deus, dum dicit: Neomenias et Sabbata vestra odivit anima mea. Et bene dixit vestra, quia non sunt illa quae Deus praecepit, sed quae sibi populus carnalis elegit. Nam de illis dixit: Sabbata mea profanastis (Ezech. XXII, 8). Unde dignoscitur Sabbatum temporale humanum esse, Sabbatum autem divinum illud aeternum esse, de quo per Isaiam dicitur: Et erit, inquit, mensis ex mense, et dies ex die, et Sabbatum ex Sabbato, et [Col. 0524A] veniet omnis caro adorare in Jerusalem, dicit Dominus (Isai. LXVI, 33).

8. Secundo etiam quaeritur quare dixerit Jeremias: »Custodite animas vestras, et nolite portare pondera in die Sabbati, nec inferatis per portas Jerusalem, et nolite ejicere onera de domibus vestris in die Sabbati (Jerem. XVII, 21)?« Ergo audi ejus prophetiae mysterium: pondera portat in Sabbato, quem dies judicii invenerit cum suo delicto; pondera portat in Sabbato, qui, credens in Christo, non desinit 97 a peccato. Ipse est enim requies animarum, sicut et idem ait: Discite a me, quia mitis sum, et humilis corde, et invenietis requiem animabus vestris (Matth. XI, 29).

[1Kb] 9. Adhuc tertio quaeritur quare homo ille qui ligna [Col. 0524B] colligebat in die Sabbati tam atrociter jussu Dei fuerit a populo trucidatus? Quod facile ab infidelibus praeponitur. Intelligant ergo quia haec omnia in typo acciderunt illis; scripta sunt enim ad correptionem nostram. Ille enim pristinus carnalisque, qui diem Sabbati violare ausus est, dum ligna colligeret (propter quod est et punitus) formam insinuabat ejus qui in die judicii cum carnali opere fuerit inventus, id est, contraxisse ligna, fenum, vel stipulas ad escam ignis aeterni convenientes. Haec enim colligens in suam perniciem, dum fuerit in die ultimo judicatus, pellendus est ab omnibus angelis, et statim morte novissima puniendus. Sic ergo omnia, quaecunque illis Judaeis per legem acciderunt, formidabiliter intelligenda sunt.



CAPUT XVI. De circumcisionis consummatione.
[Col. 0524C]

[1Kb] 1. Jam tibi post populi perpetuam captivitatem, post urbis aeternam ruinam, carnales Judaeorum observantias et celebrationes evacuatas enuntiabo. Accipe ergo primum causam circumcisionis. Quia enim ex semine Abrahae secundum carnem futurus erat Christus, in quo cunctarum gentium fuerat benedictio repromissa, et ab Abraham usque ad Christum multa erant saecula post futura, praevidens Deus ne genus Abraham reliquis gentibus misceretur, et paulatim propago ejus fieret incerta, populum Judaicum circumcisionis signo notavit, ut viventes inter [Col. 0525A] Aegyptios atque Assyrios, inter Babylonios, sive Chaldaeos, hoc signaculo ab iis, vel a caeteris gentibus nationibusque distinguerentur.

2. Denique per quadraginta annos in eremo nullus est circumcisus, soli quippe sine gentis alterius commistione vivebant. At ubi Jordanis alveum populus Israeliticus transmeavit, atque in 98 terram repromissionis pervenit, signum circumcisionis futuro ex commistione gentium providit errori, quam rationabiliter custoditam esse credimus, quousque nasceretur Christus, qui ex semine Abrahae fuerat repromissus, qui non jam per circumcisionem carnis, sed per amputationem vitiorum mundaret corda omnium gentium.

[1Kb] 3. Quod non carnis circumcisionem, sed cordis, [Col. 0525B] Moyses filiis Israel ita futuram praenuntiabat dicens: In novissimis diebus circumcidet Dominus cor tuum, et cor seminis tui (Deut. XXX, 6). Unde et Jeremias praevidens jam illud proximum tempus, Judaeos ad Novum Testamentum et ad circumcisionem cordis, non corporis, ita provocat, dicens: »Haec dicit Dominus viro Juda, et Jerusalem: Novate vobis novale, et nolite serere super spinas; circumcidimini Domino vestro, et auferte praeputia cordium vestrorum, viri Juda, et habitatores Jerusalem, ne forte egrediatur ut ignis indignatio mea, et succendatur, et non sit qui exstinguat (Jerem. IV, 3).«

[1Kb] 4. Quibus verbis admonetur Jerusalem a vetustate circumcisionis et legis, quae spinis comparatur, et vepribus, ad gratiam Novi transire Testamenti, et [Col. 0525C] per fidem Evangelii cordis circumcisionem tenere, non carnis, juxta quod legimus, Petro apostolo dicente: Fide purificans corda eorum (Act. XV, 9). Quam similiter fidem, jam non per prisca signacula carnis, et injuriam corporis, sed per novam gratiam lavacri spiritualis adipiscendam, Dominus per Isaiam annuntiat, dicens: Ne memineritis priorum, et antiqua ne intueamini. Ecce nova faciam, quae nunc orientur, et cognoscetis ea; et ut ostenderet quae essent ipsa nova, subjecit: Faciam in deserto viam, et flumina in loco inaquoso, adaquare genus meum electum, et plebem meam, quam acquisivi (Isai. XLIII, 18).

5. Quid ergo hoc indicabat, nisi baptismatis purificationem futuram? in qua non jam vetusta circumcisione carnis quisque signatur, sed sola gratia sacrae [Col. 0525D] undae per fidem abluitur. Verum quia hanc cordis circumcisionem Hebraei non recipiunt, Jeremias praedixit 99 dicens: Omnes gentes habent praeputium, omnis autem domus Israel circumcisus est corde (Jerem. IX, 26).

[1Kb] 6. Nam [Figure: [Character] 1Kb] quod [Figure: [Hebrew Text] 1Kb] et a Jesu duce secundo legitur populus circumcisus, ut significaret in eremo cessasse circumcisionem, quae in Aegypto exercebatur, [Col. 0526A] et a Domino Salvatore cordis circumcisione postmodum credentes esse mundandos. Et bene cultris lapideis secunda circumcisio fit, quia petra Christus est, per quem spirituali circumcisione credentes purgantur ab omnibus illecebris vitiorum.



CAPUT XVII. De sacrificiis.

[1Kb] 1. Jam vero de sacrificii veteris reprobatione, quod victimae eorum abjectae sint, et in abominationem transierint, per Isaiam sic Dominus dicit: »Quo mihi multitudinem victimarum vestrarum? dicit Dominus. Plenus sum holocaustis arietum, et adipe pinguium, et sanguinem vitulorum, et agnorum, et hircorum nolui. Cum veneritis ante conspectum meum, quis quaesivit haec de manibus vestris, ut ambularetis in [Col. 0526B] atriis [Figure: [Character] 1Kb] sanctis [Figure: [Hebrew Text] 1Kb] meis? Ne afferatis ultra sacrificium frustra; incensum abominatio est mihi. Neomeniam, et Sabbata, et festivitates vestras alias non feram, iniqui sunt coetus vestri. Kalendas vestras et solemnitates vestras odivit anima mea; facta sunt mihi molesta, laboravi sustinens, et cum extenderitis manus vestras, avertam oculos meos a vobis, et cum multiplicaveritis orationem, non exaudiam. Manus [Figure: [Character] 1Kb] enim [Figure: [Hebrew Text] 1Kb] vestrae sanguine plenae sunt (Isai. I, 11)«

[1Kb] 2. Item ipse de Judaeorum sacrificiis: Facta sunt morticinia eorum quasi stercus in medio platearum (Isai. V, 25). Quae sunt haec morticinia, nisi veteris legis sacrificia, quae, quoniam jam remota sunt, velut abjecta stercora reputantur? Unde et idem propheta alias de ipsis eorum sacrificiis sic dicit: Qui immolat [Col. 0526C] bovem, quasi qui interficiat virum; qui mactat pecus, quasi qui excerebret canem; qui 100 offert oblationem, quasi qui sanguinem suillum offerat; qui recordatur thuris, quasi qui benedicat idolo (Isai. LXVI, 3).

3. Item Jeremias de repulsis a Domino victimis et holocaustis Judaeorum: »Ut quid mihi thus de Saba offertis, et calamum suaveolentem de terra longinqua? holocaustomata vestra non sunt accepta, et victimae vestrae non placuerunt mihi. Propterea haec dicit Dominus: Ecce ego dabo in populum istum ruinas, et ruent in eis patres, et filii simul, vicinus et proximus, et peribunt (Jerem. VI, 20).« Vide quia eorum sacrificia non propter se carnaliter commendantur, sed propter solam cordis et fidei obedientiam, [Col. 0526D] quam increduli amiserunt.

4. Unde adhuc idem propheta sic dicit: »Holocaustomata vestra addite victimis vestris, comedite carnes, quia non sum locutus patribus vestris, et non praecepi eis in die qua eduxi eos de terra Aegypti, de verbo holocaustomatum, et victimarum. Sed hoc verbum praecepi eis, dicens: Audite vocem meam, et ero vobis Deus, et vos eritis mihi populus, et [Col. 0527A] ambulate in omnia, quae mandavi vobis, et bene sit vobis. Et non audierunt, nec inclinaverunt aurem suam, sed abierunt in voluptatibus, et pravitate cordis sui mali.« In qua sententia subaudiendum est: Non praecepi eis de verbo holocaustomatum, quasi illa per seipsa diligerem, sed ut eorum fidei obedientiam approbarem (Jerem. VII, 21).

[1Kb] 5. Item ipse qui supra: Scribam, inquit, multiplices leges meas, quae velut alienae computatae sunt. Hostias afferent, immolabunt carnes, et comedent, et Dominus non suscipiet eas. Et post haec detestans eorum sacrificia: Non libabunt, inquit, Domino vinum, nec placebunt ei sacrificia eorum, quasi panis lugentium; omnes, qui comedent eum contaminabuntur, non intrabunt in domum Domini (Ose. [Col. 0527B] IX, 4).

6. Et Joel: »Interiit de domo Dei vestri sacrificium et libatio (Joel. I, 13).« Item Malachias: »Non est mihi voluntas in vobis, ait Dominus, et munus non suscipiam de manu vestra. Ab ortu enim solis usque ad occasum magnum est nomen meum in gentibus, et in omni loco sacrificatur, 101 et offertur nomini meo oblatio munda, quia magnum nomen meum in gentibus, ait Dominus. (Malach. I, 13)« Quo testimonio patet sacrificia Judaeorum immunda esse, et reprobata, et solam oblationem gentium Domino esse acceptam.



CAPUT XVIII. De escis.

[1Kb] 1. In Regum libro sic dicit: »Factus est sermo [Col. 0527C] Domini ad Eliam, dicens: Surge, et vade in Sarepta Sidoniorum, et manebis ibi. Praecepi enim ibi mulieri viduae ut pascat te. Et surrexit, et abiit in Sarepta Sidoniorum; cumque venisset ad portam civitatis, apparuit ei mulier vidua, et accepit ab ea escam, et manducavit (III Reg. XVII, 8).« Tunc Elias jussu Dei vasa ejus replevit, et apud ipsam alienigenam hospitatus escis gentilibus vixit, quod fieri non liceret, nisi lex spiritualiter data fuisset.

[1Kb] 2. Dum enim quaedam in lege, quasi non munda, in cibo damnantur, mores hominum procul dubio significantur, quia non admittit Deus in sanctis suis, qui ad aeternam vitam praedestinantur, quidquid per illa immunda animalia in moribus hominum comparatur. Omnia enim quaecunque a Deo in ipsis primordiis [Col. 0527D] mundi creata sunt, suae vocis auctoritate non tantum bona, sed etiam valde bona probantur. Ideoque quaecunque in genere significantur animalium [Col. 0528A] immundorum, rectius derivantur in moribus hominum.



CAPUT XIX. De sacramentis fidei Christianae.

[1Kb] 1. Hactenus ritus Judaicos et celebrationes divinis testimoniis confutavimus; dehinc sacramenta nostrae fidei perstringamus, manifestantes primum quia non solum propter Judaeos Testamentum legis datum est, sed etiam propter omnes gentes. Haec enim propheta David 102 testatur, dicens: Annuntiabitur Domino generatio ventura, et annuntiabunt coeli justitias ejus populo qui nascetur, quem fecit Dominus (Psal. XXI, 32). Et iterum ipse: Donec annuntient brachium tuum generationi omni quae ventura est, potentiam tuam, et justitiam tuam Deus (Psal. LXX, 18).

[Col. 0528B] [1Kb] 2. Et Isaias: »De Sion egredietur lex, et verbum Domini de Jerusalem; et judicabit gentes, et arguet populos multos usque in longinquum (Isai. II, 3).« David etiam in Psalmis: »Tunc dicent inter gentes; Magnificavit Dominus facere cum illis; magnificavit Dominus facere nobiscum, facti sumus laetantes (Psal. CXXV, 2).« Quibus testimoniis manifestatur, prius Judaeis Testamentum legis esse concessum, postea vero gentibus; quod propterea collatum est illis, quia in eo cognoscere poterant Christum, quem Judaei mente caecati nequaquam intelligunt.



CAPUT XX. Scriptura non solum historialiter, sed etiam mystice intelligenda est.

[Col. 0528C] [1Kb] 1. Quod legis scriptura non solum historialiter, sed etiam mystico sensu, id est, spiritualiter sentienda est, docet Dominus in Psalmis: »Attendite, populi mei, legem meam; inclinate aurem vestram in verba oris mei, aperiam in parabolis os meum, loquar propositiones ab initio (Psal. LXXVII, 1).« Quod etiam propheta in alio psalmo confirmat, dicens: Inclinabo ad similitudinem aurem meam, aperiam in psalterio aenigmata mea (Psal. XLVIII, 5).

[1Kb] 2. In similitudine enim, et aenigmate sentiuntur omnia legis; aenigma enim est obscura similitudo, per quam monetur homo ut cor suum acuat, et ad interiora intelligenda confugiat. Sic quoque Sapientia per Salomonem dicit: Scribe legem dupliciter, et tripliciter in corde tuo. Dupliciter enim sentitur lex, [Col. 0528D] ut prius secundum historiam, 103 deinde secundum sacramentorum intelligentiam sentiatur. Tripliciter autem scribitur, dum non solum historialiter, [Col. 0529A] vel mystice, sed etiam moraliter, quid in unumquodque gerere debeat edocetur.

[1Kb] 3. Unde et arca, quae construebatur a Noe, bicamerata et tricamerata fieri jubetur quod intra Ecclesiam omnis legis materia, et historia locum habeat, et mysticum sensum recipiat, et informationem morum contineat. In parabolis enim et aenigmatibus scripta est lex, et ipsae parabolae et propositiones. Hinc est quod Judaeis obtecta et clausa sunt omnia; qui nisi crediderint, ad eorum intelligentiam pervenire non possunt.



CAPUT XXI. Quia Testamentum legis Judaei non intelligunt.

[1Kb] 1. Signata enim habent ista omnia sacramenta Scripturarum, et ignorant quod legunt: legunt [Col. 0529B] quippe omnia, et non intelligunt, sicut de eis cecinit Dominus ad prophetam: »Dic,« inquit, »populo huic, auditione audietis, et non intelligetis; et cernentes videbitis, et non scietis; incrassatum est enim cor populi hujus (Isai. VI, 9). »Et iterum: »Auferet Dominus a Juda, et a Jerusalem validum, et fortem, judicem, et prophetam, et sapientem de architectis, et prudentem eloquii mystici (Isai. III, 1).«

[1Kb] 2. Haec quippe cuncta abstulit ab eis Deus, et signavit illis omnia sacramenta juxta duritiam cordis eorum, ne forte intelligant, eodem Isaia testante de ipsis: »Et erit,« inquit, »vobis visio, sicut verba libri signati, quem cum dederint scienti litteras, dicent: Lege istud, et respondebit: Non possum, [Col. 0529C] signatum est enim (Isai. XXIX, 11). »Sed quid adjecit de gentibus? In illa, inquit, die audient surdi verba libri hujus, et de tenebris et caligine oculi caecorum videbunt (Ibid., 18).« Patefacta sunt enim legis mysteria.

[1Kb] 3. Judaeis vero clausa sunt, sicut et Daniel dicit: Clausa sunt, signatique sermones usque ad tempus consummationis, quousque addiscant 104 multi, et impleatur visio, et cognoscant omnia haec (Dan. XII. 9). Nam quod et Moysi facies velamine tegebatur, dum descenderet de monte cum tabulis, id significabat, quia prae caecitatis caligine Judaicus populus legem ipsam non posset agnoscere, dum enim legitur Moyses, velamen est positum super cor eorum.



CAPUT XXII. Quod Judaei, nisi credant in Christum, non intelligent Scripturas.
[Col. 0529D]

[1Kb] 1. Neque enim possunt legem et prophetas intelligere, nisi ante in Christum crediderint, loquente Isaia: Si non credideritis, non intelligetis; justus enim ex fide mea vivet, ait Dominus per prophetam (Habac. II, 4). Unde et Abraham pater gentium factus [Col. 0530A] est, quia credidit Deo, et reputatum est ei ad justitiam (Gen. XV, 6). Isti autem quamvis legem et prophetas teneant, tamen non est indulgendum eis, Jeremia testante: »Et dixit Dominus ad me: Si steterit Moyses, et Samuel coram me, non est anima mea ad populum istum; ejice illos a facie mea, et egrediantur (Jerem. XV, 1).«

[1Kb] 2. Per Moysen quippe lex, per Samuelem prophetae intelliguntur. Quos quamvis Judaei habeant, propter erroris tamen impietatem projecti sunt. Opera enim eorum et justitia sine fide Christi nihil eis prodest, testante Domino per Jeremiam: Quia mei oblitus es, ecce ego annuntiabo justitiam tuam, et opera tua non proderunt tibi (Isai. LVII, 12).



CAPUT XXIII. Quod duo Testamenta a Deo sunt tradita.
[Col. 0530B]

[1Kb] 1. Sed quoniam duo Testamenta, Novum [Figure: [Character] 1Kb] scilicet [Figure: [Hebrew Text] 1Kb] , et Vetus ab omnipotente Deo sunt tradita, Salomon in Canticis canticorum 105 declarat: In januis nostris omnia poma nova et vetera, frater meus, servavi tibi (Cant. VII, 13). De quibus et Dominus in Evangelio dixit: Simile est regnum coelorum patrifamilias, qui profert de thesauro suo nova et vetera (Matth. XIII, 52). Et alio Scripturae loco ita repromittit Deus: Dabo, inquit, vobis pluviam temporaneam, et serotinam, Vetus scilicet Testamentum, et Novum, et utroque imbre vos irrigabo (Deut. XI, 14). Imber enim doctrina accipitur Testamentorum, unde est illud: Exspectetur, sicut pluvia, sermo meus, et effundet super terram imbrem.



CAPUT XXIV. Quod peccatorum remissio futura erat per baptismum.
[Col. 0530C]

1. Quod per baptismum erat purgatio peccatorum futura, non per circumcisionem, quae baptismi fuerat forma, Scripturarum voces idipsum aperte declarant. Isaias enim futurum baptismi mysterium sic praecinebat futuris credentibus, dicens: Haurietis aquam cum gaudio de fontibus Salvatoris (Isai. XII, 3). Quibus verbis etiam ipsum Salvatorem ostendit propheta, de cujus fontibus aquas purificationis praedicat hauriendas, id est, de fontibus Jesu. Hoc enim nomine Hebraeorum lingua Salvator exprimitur.

[1Kb] 2. Unde et ipse clamabat: Si quis sitit, veniat ad me, et bibat (Joan. VII, 37). Ad quod baptismi sacramentum idem Isaias Judaeos et gentes ita provocat, [Col. 0530D] dicens: Omnes sitientes venite ad aquas (Isai. LV, 1). Has aquas et hunc fontem et per Joelem praenuntiabat Spiritus sanctus, dicens: Distillabunt montes dulcedinem, et colles fluent lacte, et per omnes rivos Juda ibunt aquae, et fons de domo Domini egredietur, et irrigabit orbem terrarum (Joel. III, 18), id est, universitatem omnium gentium.

[Col. 0531A] [1Kb] 3. De hoc fonte et Zacharias, In die, inquit, illa erit fons patens domui David, et habitantibus Jerusalem in ablutionem peccatorum, et menstruatae (Zach. XIII, 1). Dic, quaeso, quis est iste fons patens, nisi in quo omnes renascimur, per quem peccatorum purificantur delicta, et sordes menstruatae, hoc est, immundae animae salutari lavacro abluuntur? De cujus aquis et alibi idem propheta testatur: 106 »Et erit, inquit, in die illa, exibunt aquae vivae de Jerusalem, medium earum ad mare orientale, et medium earum ad mare novissimum. In die illa erit Dominus unus, et nomen ejus unum, et revertetur omnis terra usque ad desertum (Zach. XIV, 8).«

[1Kb] 4. Quae sunt igitur istae aquae vivae, nisi baptisma, quod hominem sancti Spiritus infusione vivificat? Sed [Col. 0531B] cur de Jerusalem exire annuntiantur, nisi quia Dominus in populo eodem consistens, ait discipulis: Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19)? Sed earum pars media vadit ad mare orientale, id est, ad populum circumcisionis; et media ad mare novissimum, quod est ad populum gentium, fide postremum, ut omnibus sitientibus largiatur tam Judaeis, quam gentibus, qui in Domino credunt.

[1Kb] 5. De iis aquis adhuc et per eumdem prophetam dicitur, quod egrediantur de domo Domini, et crescant in fluvium, et pergant ad solitudinem, sive ad mare Mortuum, et omnia ad quaecunque venerint, vivificentur atque sanentur. Sic enim idem propheta [Col. 0531C] dicit: »Converti me ad portam domus Domini, et ecce aqua egrediebatur subter limen domus ad Orientem. Facies enim domus respiciebat ad Orientem, aquae autem descendebant in latus templi dextrum ad meridiem altaris. Et converti me ad viam foras portam exteriorem, quae respiciebat ad Orientem, et ecce aquae redundantes a latere dextro (Ezech. XLVII, 1 seq.),« id est, a Christi latere.

[1Kb] 6. Deinde dicit: »Et traduxit me per aquas, et ait ad me: Aquae istae, quae egrediuntur ad orientales, et descendunt ad plana deserti, utique ad gentes, intrabunt mare, et exibunt, et sanabuntur aquae; et omnis anima vivens, quae respicit, quocunque venerit torrens, vivet; et erunt pisces multi satis,« id est, regenerati. Et adjecit: »Postquam venerint aquae illae, et sanabuntur, et vivent omnia, ad quaecunque [Col. 0531D] venerit torrens. Et stabunt super illa piscatores,« hoc est, apostoli, atque doctores, plurimae species erunt piscium ejus.

[1Kb] 7. 107 Hoc dixit ad significandam varietatem gentium ad undam lavacri venientium; unde et adjecit: »Sicut pisces maris magni, multitudinis nimiae in ripis [Col. 0532A] ejus, ex utraque parte omne lignum pomiferum, non deficiet folium ex eo, et non deficiet fructus ejus, per singulos menses afferre primitiva; quae aquae de sanctuario egredientur, et erunt fructus ejus in cibum, et folia ejus ad medicamina.«

[1Kb] 8. Michaeas quoque propheta ejusdem baptismi sacramenta sub figura transitus maris ita revelat, dicens: »Secundum diem egressionis tuae de terra Aegypti ostendam eis mirabilia, videbunt gentes, et confundentur in fortitudine sua, manus suas ponent super os suum, aures suae surdae erunt. Dominum Deum nostrum desiderabunt, et timebunt te. Quis Deus similis tibi? qui aufers iniquitatem, et transfers peccatum reliquiarum Israel? Quia misericors est, convertetur, et miserebitur nostri, deponet iniquitates [Col. 0532B] nostras, et projiciet in profundum maris omnia peccata nostra (Mich. VII, 15, 19).«

[1Kb] 9. In qua sententia lector animadvertet manifestissime revelari [Figure: [Character] 1Kb] sacrosanctum [Figure: [Hebrew Text] 1Kb] mysterium baptismi. Secundum, inquit, diem egressionis tuae de Aegypto ostendam eis mirabilia, deinde hostes sequentes, id est, delicta nostra praeterita, sicut Aegyptios in mare projectos, ita in baptismo deleta atque exstincta, ita pronuntiat, dicens: Quoniam misericors est, convertetur, et miserebitur nostri. [Figure: [Character] 1Kb] Demerget delicta nostra, [Figure: [Hebrew Text] 1Kb] et projiciet in profundum maris omnia peccata nostra.

10. Quid enim clarius hoc testimonio? quidve apertius? omnis enim per fidem verus Israel exit ab Aegypto, [Col. 0532C] dum renuntiat saeculo; ingrediturque mare Rubrum, baptismum, scilicet, Christi cruore signatum. Tunc hostes insequentes intereunt, quia statim delicta moriuntur, ubi animae regeneratorum resurgunt. Legimus quoque Aaron in praefiguratione baptismi aquis ablutum, cujus filii sacerdotio paterno participes laticis etiam sanctificatione purificantur. (Exod. XXX, 18; Levit. VIII, 6). Jam tunc quidem purgatio illa baptismi formam gerebat, cujus nunc lavacri sacramento abluitur omnis populus Ecclesiae, quod est corpus veri et magni sacerdotis, in remissionem peccatorum, et, lotis sordibus, in sanctificationem divino cultui consecrantur.

11. 108 Isaias namque propheta inter caetera ostendit nequaquam posse delicta Judaeorum dimitti, nisi abluti baptismo fuerint. Dicit enim per eumdem prophetam [Col. 0532D] Spiritus sanctus: Laboravi sustinens, si multiplicaveritis orationes, non exaudiam; manus [Figure: [Character] 1Kb] enim [Figure: [Hebrew Text] 1Kb] vestrae sanguine plenae sunt. Lavamini, mundi estote (Isai. I, 14). Pro omnibus quippe victimis, quas memoraverat idem propheta, pro cunctis neomeniis, et Sabbatis, atque solemnitatibus solam baptismi purificationem [Col. 0533A] praecepit, pro cunctis quoque inquinamentis peccatorum solum regenerationis lavacrum, quo tantum peccata abluuntur.

[1Kb] 12. Quod quia Judaei respuunt, audiant Dominum per prophetam Ezechiel sibi comminantem: »Et factus est, »inquit,« sermo Domini ad me, dicens: Fili hominis, notas fac Jerusalem abominationes suas, et dices: Haec dicit Dominus: Jerusalem, radix tua, et generatio tua de terra Chanaan; pater tuus Amorrhaeus, et mater tua Cethaea, et quando nata es in die ortus tui, non est praecisus umbilicus tuus, et aqua non es lota in salutem (Ezech. XVI, 1, 3).« Ubi ostenditur quod in peccatis gravibus sit Jerusalem, et inde peritura esset, quod non sit lota aqua in salutem, quod est plena significatio baptismi. Ad eos autem [Col. 0533B] qui convertuntur ad Christum, et baptizantur, sic ibi sermo Domini sequitur: Et ingressus sum pactum tecum, ait Dominus, et lavi te aqua, et emundavi sanguinem ex te, et unxi te oleo, significans per pactum Testamentum Novum, per aquam et oleum baptismum et chrisma.

[1Kb] 13. Cujus baptismi purificationem sic Spiritus sanctus per eumdem prophetam illis futuram promittit, dicens: »Tollam quippe vos de gentibus, et congregabo vos de universis terris, et adducam vos in terram vestram, et effundam super vos aquam mundam, et mundabimini ab omnibus inquinamentis vestris.« Et, ut Novum Testamentum suscipiant, sic sequitur: »Et dabo vobis cor novum, et spiritum novum ponam in medio vestri, et auferam [Col. 0533C] cor lapideum de carne vestra, et dabo vobis cor carneum, et spiritum meum ponam in medio vestri et faciam ut in praeceptis meis ambuletis, et judicia mea custodiatis, et operemini (Ezech. XXVI, 24).«



109 CAPUT XXV. Quod chrismate gentes santificari debeant.

[1Kb] 1. Quia chrismate omnes [Figure: [Character] 1Kb] gentes [Figure: [Hebrew Text] 1Kb] sanctificarentur, loquitur Dominus ad Moysen, dicens: »Sume tibi aromata prima, et oleum de olivetis, faciesque unctionis oleum sanctum, unguentum compositum, et unges ex eo tabernaculum testimonii, et arcam Testamenti, mensamque cum vasis suis, candelabrum, et utensilia ejus, altaria thymiamatis, et holocausti, et universa quae ad cultum eorum pertinent, sanctificabisque omnia, et [Col. 0534A] erunt sancta sanctorum; qui tetigerit ea, sanctificabitur. Aaron, et filios ejus unges; sanctificabisque eos, ut sacerdotio fungantur mihi, filiis quoque Israel dices: Hoc oleum unctionis sanctum erit mihi in generationes vestras (Exod. XXX, 23).«

[1Kb] 2. Figura enim hujus prioris tabernaculi ad typum Ecclesiae ducitur, cujus omnis diversitas populorum in testimonio sanctitatis perungitur, quae per illam universitatem operum figurabatur, ut sacri chrismatis unctione delibuti omnes sanctificentur, atque santificati in Dei gloriam praeparentur.



CAPUT XXVI. Quia per signum crucis credentes salvarentur.

[1Kb] 1. Crucis autem figura, quae fidelium frontes ad tutelam salutis praesignat, per Ezechielem prophetam [Col. 0534B] legitur demonstrata: »Et vocavit,« inquit, »virum qui indutus erat lineis, et atramentarium scriptoris habebat in lumbis suis, et dicit ad eum: [Figure: [Character] 1Kb] Transi per mediam civitatem, in medio Jerusalem [Figure: [Hebrew Text] 1Kb] signa Thau in frontes virorum gementium, et dolentium super cunctis abominationibus quae fiunt in medio ejus (Ezech. IX, 3).« Et post haec adjecit: »Transite per civitatem, et percutite; non parcat oculus vester, neque misereamini senem, adolescentulum, 110 et virginem, parvulum, et mulieres interficite usque ad internecionem. Omnem autem super quem videritis Thau, ne occidatis (Ibid., 5).«

[1Kb] 2. Intelligere ergo nos oportet hanc sententiam. Thau quippe littera speciem crucis demonstrat, cujus signaculo praenotati sunt quicunque ab exitu [Col. 0534C] hujus saeculi liberantur; ejusdem typum praefigurabat in Aegypto sanguis ille agni candidi et immaculati, quo imaginarie signantur postes corporis nostri, ut merito loquamur dicentes: Signatum est super nos lumen vultus tui, Domine (Psal. IV, 7).

[1Kb] 3. De hoc signo dicit Isaias ex persona Domini: Ecce venio, ut congregem cum omnibus gentibus, et linguis, et venient, et videbunt gloriam meam, et ponam in eis signum (Isai. LXVI, 18), utique crucis. Et alibi: Et erit, inquit, Dominus nominatus in signum aeternum, quod non auferetur (Isai. LV, 13). Quod etiam et alibi idem propheta significare voluit de Christo, dicens: Et levabit signum in nationibus (Isai. V, 26). Ubi ostendit quod, elevato signo crucis, gentes ad eum venirent, atque crederent.

[1Kb] 4. Cujus sacrae crucis gloria ita est et in Psalmis [Col. 0535A] praedicta: Dicite in nationibus, Dominus regnavit a ligno. De qua cruce Domini Jesu Christi per Ezechielem ita Dominus loquitur: »Gladius exacutus est, et limatus, ut caedat victimas. Exacutus es, qui moves sceptrum Filii mei, succidisti lignum, et dedi eum ad levigandum, ut teneatur manu (Ezech. XXI, 9).« Quo testimonio et Filius Dei crucifixus ostenditur, et crucis ejus signum suscipiendum ab omnibus voce divina praenuntiatur.

5. Cujus crucis figuram de duobus lignis compositam idem Ezechiel ita figuraliter praenotat, dicens: »Factus est sermo Domini ad me, dicens: Et tu, fili hominis, sume tibi lignum unum, et scribe 111 super illud Judae, et filiorum Israel sociorum ejus, et tolle lignum alterum, et scribe super illud [Col. 0535B] Joseph lignum Ephraim, et cunctae domus Israel, sociorumque ejus, et adjunge illa unum ad alterum tibi in lignum unum, et erunt in unionem in manu tua (Ezech. XXXVII, 16).«

[1Kb] 6. Ubi ostenditur Judam et Jerusalem in unum converti debere, et crucis signum suscipere, quod per duo ligna significatum est. Haec sunt duo ligna quae illa vidua alienigena, ad quam mittitur pascendus Elias, volebat colligere, priusquam moreretur. Ubi non solum ligni nomine, sed etiam et numero lignorum signum crucis expressum est.



CAPUT XXVII. Quomodo sacramentum Eucharistiae praefiguratum est.

[1Kb] 1. Et quia panis et calicis sacramentum Deo placitum [Col. 0535C] esset in holocausto, Scripturarum testimoniis non tacetur. Hujus enim sacrificii praefiguratio in sacerdotio Melchisedech antea fuit expressa. Iste enim sacerdos Dei excelsi, cum benediceret Abrahae, ob mysterium futuri holocausti panem et vinum in sacrificio Domino obtulit. Hoc enim ille primum in typo Filii Dei expressit: ad quem Psalmista ex persona Patris sic dicit: Ante luciferum genui te. Tu es sacerdos in aeternum secundum ordinem Melchisedech (Psal. CIX, 3). Hoc est juxta ritum hujusmodi sacrificii, quod et in passione sua perficiens Christus implevit, quodque etiam apostolis in commemorationem suam fieri jussit.

2. Non ergo jam victimas Judaicas, quales sacerdos Aaron obtulit, credentes offerunt; sed quales [Col. 0535D] idem Melchisedech rex Salem immolavit, id est, panem et vinum, quod est corporis et sanguinis Domini verissimum sacramentum. De quo idem Dominus dicit: Qui manducaverit carnem meam, et biberit sanguinem meum, 112 in me manet, et ego in eo (Joan. IV, 56). Cujus quidem sacrificii sacramentum et in Salomone per immolationem panis ac vini ita monstratur: »Sapientia aedificavit sibi domum, [Col. 0536A] excidit columnas septem, immolavit victimas suas, miscuit vinum suum, proposuit mensam suam, misit servos suos, dicens: Si quis est parvulus, veniat ad me; et insipientibus loquitur: Venite, comedite panem meum, et bibite vinum quod miscui vobis; derelinquite insipientiam, et vivetis, et ambulate per vias prudentiae (Proverb. IX, 1).«

3. Dei ergo sapientia Christus constituit sibi domum sacrosanctam Ecclesiam, in qua mactavit sui corporis hostias, in qua miscuit vinum sui sanguinis in calice sacramenti divini, et praeparavit mensam, hoc est, altare Domini, mittens servos suos apostolos atque doctores ad insipientes, id est, ad omnes gentes verum Deum ignorantes, dicens eis: Venite, comedite panem meum, et bibite vinum quod [Col. 0536B] miscui vobis; id est, sancti corporis escam sumite; et bibite vinum quod miscui vobis, id est, poculum sanguinis sacri percipite.

[1Kb] 4. Cujus quidem gratiam quia gentes sumunt, et Judaei non meruerunt, declarat hoc propheta Isaias dicens: »Haec dicit Dominus Deus: Ecce servi mei comedent, et vos esurietis; ecce servi mei bibent, et vos sitietis; ecce servi mei laetabuntur, et vos confundemini. Ecce servi mei laetabuntur prae exsultatione cordis, et vos clamabitis prae dolore cordis, et prae contritione spiritus ululabitis, et dimittetis nomen vestrum in juramentum electis meis, et interficiet te Dominus Deus, et servos, »id est, christianos, »vocabit nomine alio, in quo qui benedictus [Col. 0536C] est super terram benedicetur in Deo. Amen (Isai. LXV, 13).«

[1Kb] 5. Interficitur enim Israel, succedit ex gentibus populus. Tollitur illis Vetus Testamentum, redditur nobis Novum; conceditur nobis salutaris cibi gratia, et poculum sanguinus Christi, illis fame et siti arentibus. Mutatur et novo populo nomen aliud, scilicet Christianum; et omnia quae sunt gesta novitatem gratiae resonant.



113 CAPUT XXVIII. Recapitulatio operis.

1. O infelicium Judaeorum deflenda dementia! Ecce Salvatoris adventum nec Testamenti Veteris auctoritate intelligunt, nec eum venisse accipiunt. Gentium conversionem legunt, et de sua reprobatione minime confunduntur. Sabbati observationem suscipiunt, [Col. 0536D] quam reprobatam Scripturae testificatione cognoscunt. Circumcisionem carnis venerantur, qui cordis munditiam perdiderunt.

[1Kb] 2. Nos autem, sub gratia positi, omnia haec facta et celebrationes, quae futurorum erant indicia, jam cognoscimus esse completa. Quidquid enim hujusmodi sacramenti prophetabatur jam Christus implevit, [Col. 0537A] quia non venit solvere legem, sed adimplere (Matth. V, 17). Adveniente ergo veritate, umbra cessavit, ideoque jam carnaliter non circumcidimur, quia in circumcisionis typo promissi baptismatis sacramento mundamur. Sabbati otium supervacuum ducimus, quia revelatam spem quietis aeternae tenemus.

[1Kb] 3. Sacrificia veteris legis non immolamus, quia per eadem sacrificia aut Christi passionem, aut carnalium vitiorum mortificationem insinuatam cognoscimus. Azyma non observamus, quia, expurgata veteris vitae malitia, in nova fidei gratia ambulamus. Differentias ciborum non custodimus, quia cuncta [Col. 0538A] illa spiritualiter discernimus in moribus hominum quae immundorum significabat diversitas animalium.

[4Kb] 4. De agni esu pascha non celebramus, quia pascha nostrum 114 jam immolatus est Christus, qui per illum agnum figurabatur, qui tanquam ovis ad occisionem ductus est, et quasi agnus coram tondente se, sic non aperuit os suum (I Cor. V, 7). Neomenias novae lunae non custodimus, quia jam in Christo nova creatura, vetera transierunt, et ecce facta sunt nova. Scenopegias, id est, solemnitates tabernaculorum non observamus, quia tabernaculum Dei sancti ejus sunt, in quibus habitat in aeternum.




[Col. 0537]
SANCTI ISIDORI HISPALENSIS EPISCOPI SENTENTIARUM LIBRI TRES. (C)



LIBER PRIMUS.



115 CAPUT PRIMUM. Quod Deus summus et incommutabilis sit.
[Col. 0537D]

[3Kb] 1. Summum bonum Deus est, quia incommutabilis [Col. 0538C] est, et corrumpi omnino non potest. Creatura vero [Col. 0538D] bonum, sed non summum est 116, quia mutabilis est; et dum sit quidem bonum non tamen esse potest et summum.

[Col. 0539A] [2Kb] 2. Quid est Dei immortalitas, nisi ejus incommutabilitas? Nam et angeli et animae immortales sunt, sed immutabiles non sunt; ideoque solus Deus dicitur immortalis, quia solus incommutabilis est. Nam anima moritur, dum, deserente Deo, de bono in malum mutatur, sic et angelus, dum, deserente Deo, est lapsus.

[2Kb] 3. Quod materiam habet, unde existat, mutabile est, quia de informi ad formam transit. Quod vero non habet materiam, immutabile est, sicut Deus utique est. Bene, ac substantialiter sunt ista in Deo, id est, incorruptio, immortalitas, incommutabilitas. Unde et merito cunctae praeponitur creaturae.

4. Opus non consilium, apud Deum (credimus) mutari; nec 117 variari eum, quia per varia tempora [Col. 0539B] diversa praecipit, sed manens idem incommutabilis, [Col. 0540A] et aeternus, quid cuique congruum esset tempori, ab ipsa tamen aeternitate in ejus mansit dispositione consilii.

[1Kb] 5. Non usu nostro aliud Deum putare, aliud pulchritudinem ejus, atque aliud magnitudinem ipsius (debemus) sicut aliud est homo, aliud pulchritudo; quia, desistente pulchritudine, homo manet. Ac per hoc, qui ita intelligit Deum, corporeum esse credit, dum pulchritudo et magnitudo Dei ipse Deus sit.

[2Kb] 6. Ideo Deus dicitur simplex, sive non amittendo quod habet, seu quia non aliud est ipse, et aliud quod in ipso est. Inordinate dici seu conferri vitiis ea quae ordinata sunt in Deo (patet) utpote simplicitas, quae aliquando dicitur pro stultitia, et non est. Apud Deum vero summa simplicitas est. Juxta hanc [Col. 0540B] regulam, et caetera aestimanda sunt.



CAPUT II. Quod immensus et omnipotens sit Deus.
[Col. 0541A]

[1Kb] 1. Non ideo coelum et terram implet Deus, ut contineant eum; sed ut ipsa potius contineantur ab eo. Nec particulatim Deus 118 implet omnia, sed cum sit idem unus, ubique tamen est totus. Non ita putandus est esse in omnibus Deus, ut unaquaeque res pro magnitudine portionis suae capiat eum, id est, maxima majus, et minima minus, dum sit potius ipse totus in omnibus, sive omnia in ipso (Ephes. IV, 6.)

[1Kb] 2. Omnipotentiae divinae majestas cuncta potestatis suae immensitate concludit nec evadendi potentiam ejus quisquam aditum invenire poterit, quia ille omnia circumquaque constringit. Cuncta enim intra divini judicii omnipotentiam coarctantur, sive quae [Col. 0541B] continenda sunt, ut salva sint, sive quae amputanda sunt, ut pereant. Nullatenus ergo (dicimus) posse effugere Deum quempiam. Qui enim eum non habet placatum, nequaquam evadere potest iratum.

[1Kb] 3. Immensitas divinae magnitudinis ita est, ut intelligamus eum intra omnia, sed non inclusum; extra omnia, sed non exclusum. Et ideo interiorem, ut omnia contineat; ideo exteriorem, ut incircumscripta magnitudinis suae immensitate omnia concludat. Per id ergo, quod exterior est, ostenditur esse creator; per id vero quod interior, gubernare omnia demonstratur. Ac ne ea quae creata sunt sine Deo essent, Deus intra omnia est. Verum ne extra Deum essent, Deus exterior est, ut omnia concludantur ab eo.

[Col. 0542A] [1Kb] 4. Consummatio alicujus facti dicitur perfectio; Deus autem, qui non est factus, quomodo est perfectus? Sed hunc sermonem de usu nostro sumpsit humana inopia, sicut et reliqua verba, quatenus id quod ineffabile est, utcunque dici possit, quoniam de Deo nihil digne humanus sermo dicit.

[1Kb] 5. Dum localis non sit Deus, localiter tamen in suis ambulat 119 sanctis, dum de loco in locum praedicatur ab eis. Nam Deus, qui nec loco movetur, nec tempore, in servis tamen suis et tempore et loco movetur, quoties ab eisdem localiter praedicatur.

[1Kb] 6. Dum de Deo nec secundum quantitatem, nec secundum qualitatem, nec secundum situm, nec secundum habitum aut motum aliquid digne dicatur, inest tamen ei quodammodo latitudo (Ephes. III, 18) charitatis, [Col. 0542B] qua nos et ab errore colligit, et continet in veritate. Inest ei et longitudo, qua nos longanimiter portat, donec emendatos patriae futurae restituat. Inest ei et altitudo, per quam omnem sensum suae scientiae immensitate exsuperat. Inest ei et profundum, quo damnandos inferius justa aequitate disponens praeordinat.



CAPUT III. Quod invisibilis sit Deus.

[3Kb] 1. Dum de Deo loquens Scriptura plerumque dicit: Ecce Deus, non quasi visibilem ostendit, sed ubique esse praesentem significat. 120 Per id quod dicit: Ecce Dominus, vel quod magnitudinem divinitatis ejus nullus possit sensus attingere, etiam nec angelicus, [Col. 0543A] quamvis usque ad parilitatem angelicam humana post resurrectionem natura proficiat, et ad contemplandum Deum indefessa consurgat, videre tamen ejus essentiam plene non valet, quam nec ipsa perfectio angelica in totum attingit scire, secundum Apostolum, qui ait: Pax Dei, quae exsuperat omnem sensum (Philipp. IV, 7), ut subaudias, etiam angelorum. Sola enim Trinitas sibi integre nota est, et humanitas a Christo suscepta, quae tertia est in Trinitate persona:

[1Kb] 2. Intelligibiliter quodam miro modo Dei essentia sciri potest, dum esse creditur. Opus vero ejus, quod utique aequari ei non potest, atque judicia a nullo penitus sciuntur. Dei secreta judicia non posse sensu penetrari, vel angelico, vel humano (constat). Et ideo quia occulta, sed justa sunt, tantumdem [Col. 0543B] venerari ea opus est, et timere, non discutere, aut inquirere, secundum Apostolum, qui ait: Quis enim cognovit sensum Domini, aut quis consiliarius ejus fuit (I Cor. II, 16)?



CAPUT IV. Quod ex creaturae pulchritudine agnoscatur creator.

[1Kb] 1. Saepe ad incorpoream Creatoris magnitudinem creaturarum corporea magnitudo componitur, ut magna considerentur ex parvis, et ex visibilibus invisibilia aestimentur, atque ex pulchritudine 121 factorum effector operum agnoscatur, non tamen parilitate consimili, sed ex quadam subdita et creata specie boni.

[1Kb] 2. Sicut ars in artificem retorquet laudem, ita rerum Creator per creaturam suam laudatur; et [Col. 0543C] quanto sit excellentior, ex ipsa operis conditione monstratur. Ex pulchritudine circumscriptae creaturae pulchritudinem suam, quae circumscribi nequit, facit Deus intelligi, ut ipsis vestigiis revertatur homo ad Deum, quibus aversus est, ut qui per amorem pulchritudinis creaturae, a Creatoris forma se abstulit, rursum per creaturae decorem ad Creatoris revertatur pulchritudinem.

[Col. 0544A] [1Kb] 3. Quibusdam gradibus intelligentiae per creaturam progreditur homo ad intelligendum Deum creatorem, id est, ab insensibilibus surgens ad sensibilia; a sensibilibus surgens ad rationabilia; a rationabilibus surgens ad Creatorem. Intelligibilia per se collaudant Deum, irrationabilia et insensibilia non per se, sed per nos, dum ea considerantes Deum laudamus. Sed ideo dicuntur laudare ipsa, quia eadem laudem eorum parturit causa.

[1Kb] 4. Dixerunt antiqui, quod nihil tam hebes sit, quod non sensum habeat in Deum. Hinc est illud quod ex silice duro scintilla excutitur. Et si ignis in saxo, utique ibi sentitur sensus, ubi se vita non sentit.



122 CAPUT V. Quod ex usu nostro quaedam species ad Deum referantur.
[Col. 0544B]

[2Kb] 1. Nostro usu zelare Deus dicitur, vel dolere. Horum enim motuum apud Deum perturbatio nulla est, apud quem tranquillitas summa est. Non ita est praecipitanda mentis sententia, ut credamus posse Deo furoris vel mutationis accidere perturbationem; sed ipsam aequitatem justitiae, qua reos punit, iram sacra lectio nominavit, quoniam quod judicantis aequum est, furor est, et indignatio patientis.

2. Ita ergo intelligere opus est et alias passiones, quas de affectione humana ducit Scriptura ad Deum, ut et juxta se incommutabilis sit credendus, et tamen pro causarum effectibus, ut facilius intelligatur, nostrae locutionis et mutabilitatis genere appelletur.

[1Kb] 3. Tam clementer Deus humanae consulit infirmitati? [Col. 0544C] Ut quia eum sicut est non possumus agnoscere, nostrae locutionis more se ipsum nobis insinuet. Unde et membrorum nostrorum qualitatem habere describitur, et passionum indigna dici de se voluit, 123 quatenus ad sua, per nostra nos traheret, et dum condescendit nobis, consurgeremus ei.

[2Kb] 4. Multis modis Deus ad significandum se hominibus de inferioribus rebus species ad se trahit; quem [Col. 0545A] re vera juxta propriam substantiam invisibilem esse et incorporeum constat. Plerumque de corporibus ad Deum sumuntur qualitatum species, quae tamen in Deo non sunt, quia in propria natura incorporeus est, et incircumscriptus, sed pro efficientiis causarum in ipso species rerum scribuntur, ut quia omnia videt, dicatur oculus; et propter quod audit omnia, dicatur auris; pro eo autem quod avertitur, ambulat; pro eo quod expectat stat.

[31Kb] 5. Sic et in caeteris horum similibus ab humanis motibus trahitur similitudo ad Deum, sicut est obliviscens, et memorans. 124 Hinc est quod propheta dicit: Juravit Dominus exercituum per animam suam (Jerem. LI, 14). Non quod Deus animam habeat, sed hoc nostro narrat affectu. Et alibi simili figura et [Col. 0545B] vermis et scarabeus intelligitur (Psal. XXI, 7).

[3Kb] 6. Nec mirum si vilibus significationibus figuretur, qui usque ad nostrarum passionum seu carnis contumelias descendisse cognoscitur. Nam et Christus agnus, non pro natura, sed pro innocentia; et leo, pro fortitudine, non pro natura; et serpens, pro morte et sapientia, non pro natura scribitur. Nam et in propheta plaustri portantis fenum species ducitur ad Deum (Amos II, 13). Et haec omnia [Col. 0546A] ideo per figuram Christus, quia nihil est horum ad proprietatem substantiae ejus.

[1Kb] 7. Falluntur quidam stultorum, dum legunt, ad imaginem Dei factum esse hominem (Gen. II), arbitrantes Deum esse corporeum, dum non caro, 125 quod est corpus, sed anima, quod est spiritus, Dei imaginem habeat. Non ergo esse corporis formam in Deo credamus, qui hominem ad imaginem suam fecit, quia mentem, non carnem, ad similitudinem suam creavit. Cogita igitur quale corpus habeat veritas, et dum non inveneris, hoc est Deus.

[1Kb] 8. Facies Dei in Scripturis sacris, non caro, sed divina cognitio intelligitur, ea quidem ratione, qua per faciem conspectam quisque cognoscitur. Hoc enim in oratione Deo dicitur: Ostende nobis faciem [Col. 0546B] tuam, ac si dicatur: Da nobis cognitionem tuam.

[1Kb] 9. Os Dei Unigenitus ejus est. Nam sicut pro verbis, quae per linguam fiunt, saepe dicimus illa et illa lingua, ita pro Dei verbo os ponitur, quia mos est ut verba ore formentur. Et si volueris genere locutionis illo demonstrare, quo is qui efficit per id quod efficitur nominatur, bene os pro verbo ponis, sicut linguam pro verbis, sicut manum pro litteris.

[Col. 0547A] [1Kb] 10. Vestigia Dei sunt, quibus nunc Deus per speculum agnoscitur. Ad perfectum vero omnipotens reperitur, dum in futuro facie ad faciem quibusque electis praesentabitur, ut ipsam speciem contemplentur, cujus nunc vestigia comprehendere conantur; et hoc est quod per speculum videri Deus dicetur (I Cor. XIII, 12). Sic et caetera.



126 CAPUT VI. Quod Deo nulla temporum successio ascribatur.

[1Kb] 1. Omnia tempora praecedit divina aeternitas, nec in Deo praeteritum, praesens, futurumve aliquod creditur, sed omnia praesentia in eo dicuntur, quia aeternitate sua cuncta complectitur. Alioquin mutabilis est Deus credendus, si ei successiones temporum ascribuntur. Si semper aliqua essent cum Deo [Col. 0547B] tempora, non esset tempus, sed aeternitas; nec mutarentur tempora, sed starent.

2. Praesens, praeteritum et futurum nostrum est habere, non Dei. Verbi causa, dicimus pro praesenti, teneo Codicem; pro praeterito, tenui; pro futuro, tenebo. Universitatem vero Deus tenet; et pro tenuit, et tenebit, tenet dicitur.

[1Kb] 3. Sed nec ipsis angelis decessio accessiove est temporum. Nam duas esse in creaturis res, quibus vicissitudo temporum non valet, angelis scilicet, propter quod incommutabili inhaerent Creatori; sive materiae illi informi, priusquam ex ea omnia ista quae temporaliter jam volvuntur formarentur, nec ipsi utique valebat tempus. Tempus igitur non ad [Col. 0548A] eas creaturas, quae supra coelos sunt, sed ad eas quae sub coelo sunt pertinere (cognoscitur). Non enim angelis accedunt tempora, vel succedunt, sed nobis, qui sub coelo versamur in hoc infimo mundo.



127 CAPUT VII. De temporibus.

[1Kb] 1. Nulla ante principium mundi fuisse tempora manifestum est, quia, dum sit ipsum tempus creatura, in principio tamen mundi factum esse credendum est. Ideo ergo principium dicitur, quod ex ipso coepit rerum universarum exordium.

[1Kb] 2. Nullum spatium corporaliter habent tempora, quia ante abscedunt pene quam veniant. Ideoque in rebus nullus status est temporum, quia celeri creaturae motu mutantur. Nec centum anni unum tempus [Col. 0548B] est; nec unus annus unum tempus est; nec unus mensis unum tempus est; nec dies, nec hora, quia, dum haec omnia particulis accedunt suis, et decedunt, quomodo unum dicendum est quod non simul est?

[1Kb] 3. Utrum sit praeteritum, futurumve tempus, sicut praesens; et si est, scire oportet ubi est; sed adverte quod cuncta, et futura et praeterita et praesentia, in animo sunt potius requirenda.

[1Kb] 4. Tria ista, praeterita, praesentia et futura in animo tantum inveniri constat, praeterita reminiscendo, praesentia contuendo, futura exspectando. Speramus igitur advenientia, intuemur praesentia, recolimus transeuntia. Haec non ita in Deo sunt, cui simul omnia adsunt.



128 CAPUT VIII. De mundo.
[Col. 0549A]

[1Kb] 1. Mundus ex rebus visibilibus, sed tamen investigabilibus constat. Homo autem ex rerum universitate compositus, alter in brevi quodam modo creatus est mundus.

[7Kb] 2. Ratio mundi de uno consideranda est homine. Nam sicut per dimensiones aetatum ad finem homo vergit, ita et mundus per hoc quod distenditur tempore, deficit, quia unde homo atque mundus crescere videtur, inde uterque minuitur.

[1Kb] 3. Frustra dicitur per tanta retro tempora Deo vacanti novam pro mundo faciendo ortam fuisse cogitationem, quando in suo aeterno maneret consilio hujus mundi constructio; nec tempus ante principium, [Col. 0549B] sed aeternitas. Tempus vero a substitutione creaturae, non creatura coepit a tempore.

[1Kb] 4. Quidam aiunt: Quid faciebat Deus antequam coelos faceret? Cur nova voluntas in Deo ut mundum conderet orta est? Sed nova voluntas in Deo exorta non est, quia etsi in re mundus non erat, in aeterna tamen ratione et consilio semper erat.

[1Kb] 5. Dicunt quidam: Quid subito voluit Deus facere mundum, quem ante non facit? Voluntatem Dei immutari arbitrantes, qui aliquando voluit quod aliquando non voluit. Quibus respondendum est: Voluntas Dei Deus est, quia non ipse aliud est, aliud voluntas 129 ejus, sed hoc est illi velle quod ipse est et quod ipse est, utique aeternum et incommutabile [Col. 0549C] est. Haec est ergo voluntas ejus.

[1Kb] 6. Materies ex qua formatus est mundus (Gen. I), origine, non tempore, res a se factas praecessit, ut sonus cantum. Prior enim est sonus cantu, quia suavitas cantilenae ad sonum vocis, non sonus pertinet ad suavitatem; ac per hoc utrumque simul sunt, sed [Col. 0550A] ille ad quem pertinet cantus prior est, id est, sonus.

[1Kb] 7. Materia ex qua coelum terraque formata est, ideo informis vocata est, quia nondum ea formata erant quae formari restabant, verum ipsa materia ex nihilo facta erat.

8. Aliud est aliquid fieri posse, aliud fieri necesse esse. Fieri necesse est, quod Deus naturis inservit; fieri autem posse est, quod extra cursum inditum naturarum Creator, ut faceret, quando voluit, reservavit.

[1Kb] 9. Non ex hoc substantiam babere credendae sunt tenebrae, quia dicit Dominus per prophetam: Ego Dominus formans lucem, et creans tenebras (Isa. XLV. 6, 7); sed quia angelica natura, quae non est praevaricata, lux dicitur; illa autem quae praevaricata est tenebrarum nomine nuncupatur. Unde et in principio [Col. 0550B] lux a tenebris dividitur. Sed quia et hos et illos Deus creavit, inde dicitur: Formans lucem et creans tenebras. Veruntamen bonos angelos non tantum creans, sed etiam formans; malos vero tantum creans, non formans. Hoc et de hominibus bonis malisque accipiendum est.

10. Post annumeratam coeli terraeque creaturam, ideo nominatur in Genesi Spiritus sanctus, ut quia superferri eum dici oportebat, ante illa nominarentur quorum creator Spiritus sanctus superferri diceretur. Quod et Apostolus indicat (Ephes. III), dum supereminentem viam charitatis demonstrat.

[1Kb] 11. Ideo superferri aquis sanctus dicitur Spiritus, quia donum est Dei in quo subsistentes requiescimus, [Col. 0550C] atque protegendo nos superfertur nobis.

12. Unaquaeque natura suo pondere nititur. Ignis autem et 130 oleum merito superiora semper appetunt, quia per ipsorum figuram superferri universae creaturae Spiritus sanctus probatur.

[2Kb] 13. Dies prior factus angeli sunt, quorum propter [Col. 0551A] unitatem insinuandam non dies primus, sed dies dictus est unus; et idcirco ipse repetitur semper in exsecutione creaturae. Qui dies, hoc est, natura angelorum, quando creaturam ipsam contemplabantur, quodammodo vesperascebat; non autem permanendo in ejus creaturae contuitu, sed laudem ejus ad Deum referens, eamque melius in divina ratione conspiciens, continuo mane fiebat. Si vero permaneret, neglecto Creatore, in creaturae aspectu jam non vespera, sed nox utique fieret.

[1Kb] 14. Dum se creatura melius in Deo quam in se ipsa noverit, ipsa sui cognitio, quae major in Deo est, dies et lux dicitur. Cognitio vero sua in seipsa, ad compensationem cognitionis illius, quae est in Deo, quia longe inferior est, vespera nominatur. [Col. 0551B] Ideoque post vesperam mane fiebat (Gen. I). Quia dum suam in se cognitionem sibi satisfacere non agnosceret, ut se plenius nosse potuisset, ad Deum esse referebat creatura, in quo dies se agnoscendo melius fieret.

131 [1Kb] 15. Non sic quemadmodum nos transitorie dicimus, fiat aliquid, sic Deus dixit Fiat coelum in principio. Illud enim sempiterne in verbo unico dictum est. Si transitorie dictum est a Deo Fiat, erat utique creatura aliqua, unde jam talis fieret vox. Sed quia antequam diceret Fiat, nulla exstitit creatura, ipsum Fiat quod dictum est, in aeternitate Verbi, non in vocis sono, enuntiatum est.

16. Non septies a Deo visa, septiesque laudata est creatura, quae antequam fieret perfecte ab illo est [Col. 0551C] visa; sed dum nos singula videntes laudamus, fit tanquam ipse videat, laudetque per nos, sicut est illud: Non estis vos, qui loquimini, sed Spiritus Patris vestri, qui loquitur in vobis (Matth. X, 20). Proinde sicut ipse et per nos loquitur, ita videt et laudat per nos; sed per se perenniter ac sempiterne videt, per nos vero temporaliter.

17. Attende universaliter creaturam in principio valde bonam vocari, singulariter vero tantum bonam, quia et membra corporis, cum sint singula bona, majus tamen bonum faciunt, dum singula omnia valde bonum corpus efficiunt.

[1Kb] 18. Decor elementorum omnium in pulchro et apto consistit; sed pulchrum ei quod se ipsum est pulchrum, ut homo ex anima et membris omnibus [Col. 0551D] constans. Aptum vero est, ut vestimentum et victus. Ideoque hominem dici pulchrum ad se, quia non vestimento et victui est homo necessarius, sed ista [Col. 0552A] homini; ideo autem illa apta, quia non sibi, sicut homo, pulchra, aut ad se, sed ad aliud, id est, ad hominem accommodata, non sibimet necessaria. Hoc et de caeteris elementorum naturis dicendum est.

19. Cuncta quae sunt, et facta sunt, mira valde sunt, sed consuetudine viluerunt. Ideoque sic divina scrutare opera, ut semper ea cogites immensa.



132 CAPUT IX. Unde malum.

[1Kb] 1. Malum a diabolo non est creatum, sed inventum; et ideo nihil est malum, quia sine Deo factum est nihil, Deus autem malum non fecit. Non quia alicubi aut aliquando erat malum, unde fieret diabolus malus, sed quia vitio suo, dum esset angelus bonus, superbiendo effectus est malus; et ideo recte [Col. 0552B] dicitur ab eo inventum malum.

[1Kb] 2. Nullam esse naturam mali constat, quia natura omnis aut incommutabilis ut Deus est, aut commutabilis ut creatura est. Malum vero ideo natura nulla est, quia accedendo in bonam naturam efficit eam vitiosam, quod cum discedit, natura manet, et malum quod inerat nusquam est. Ex eo quod vitium nocet naturae, agnoscitur vitium naturam non esse, quia nihil quod naturale est nocet.

3. Dum natura bona damnatur propter voluntatem malam, ipsa voluntas mala testis est naturae bonae, quae in tantum testatur eam esse bonam, ut illam Deus pro malo non relinquat inultam.

4. Creditur ab haereticis mentem a Deo, vitia a diabolo fuisse creata. Unde et ab ipsis duae naturae, [Col. 0552C] bona et mala putantur. Sed vitium natura non est; et dum vere a diabolo sit, non tamen creatum est.

5. Quam ob causam permiserit Deus mali oboriri statum, nisi ut ex contrariis malis bonae naturae decor emineret? Modus iste etiam in verbis esse comperitur. Qui modus antitheton Graece dicitur, quod Latine oppositum, vel contrapositum nominatur 133, et fit pulchra locutio, quando mox contraria positis proferuntur. Ita et in rebus permistum est malum, ut naturae bonum ad comparationem excelleret mali.

[1Kb] 6. Fecit Deus omnia valde bona. Nihil ergo natura malum, quando et ipsa quae in creaturis videntur esse poenalia, si bene utantur, et bona, et prospera sunt, si male utantur, nocent. Ita ergo [Col. 0552D] perpendenda est creatura ex nostro usu non bona, nam ex sua natura valde bona.

7. Si radas supercilium hominis, parvam rem [Col. 0553A] demes, sed totius corporis ingeris foeditatem; ita et in universitate creaturae est: si extremum vermiculum natura malum dixeris, universae creaturae injuriam facis.

8. Cuncta mala per peccatum primi hominis pro poena sunt translata in universum genus humanum. Proinde quaecunque videntur mala, partim nobis saeviunt origine, partim culpa.

9. Mala dicunt multa in creaturis perversi, ut ignem, quia urit; ut ferrum, quia occidit; ut feram, quia mordet, sed commoda ipsorum non intendens homo, accusat in illis quod sibi debet potius imputare; cujus pro peccato ista effecta sunt noxia, quae illi omni ex parte fuerunt ante peccatum subjecta. Nostro vitio, non sua natura, nobis mala sunt ea quae [Col. 0553B] nobis nocent. Nam lux, dum sit bona, infirmis oculis noxia est, et tunc oculorum vitium, non lucis est; sic et caetera.

[1Kb] 10. Cum creaturarum stimulis et elementorum adversitatibus homo verberatur, peccati hoc exigere poenam, ut Deo superbiens homo ea quae infra ipsum sunt patiatur adversa. Unde et in Sapientia legitur pro Deo: Pugnabit cum eo orbis terrarum contra insensatos. Merito ergo peccatorum hoc actum est, ut naturaliter prospera mutentur homini in adversa. Unde et Salomon: Creatura exardescit in tormentum, adversus injustos, et lenior est ad benefaciendum his qui in Deo confidunt.

134 11. Non erit caro subjecta animae, nec vitium rationi, si animus non est subditus Conditori. Tunc [Col. 0553C] autem recte subjiciuntur nobis omnia quae sub nobis sunt, si nos subjicimur ei a quo nobis illa subjecta sunt. Nam et quae videntur esse subjecta ei qui Deo subjectus non est, ille potius subjicitur eis, qui suam voluntatem subjugat amori eorum quae sibi subjecta existimat.



CAPUT X. De angelis.
[Col. 0554A]

[1Kb] 1. Angelorum nomen officii est, non naturae; nam secundum naturam spiritus nuncupantur. Quando enim de coelis ad annuntiandum hominibus mittuntur, ex ipsa annuntiatione angeli nominantur; natura enim spiritus sunt. Tunc autem angeli vocantur quando mittuntur.

[2Kb] 2. Natura angelorum mutabilis est, quia inest illis mutabilitas in natura; sed facit eos incorruptos charitas sempiterna. Gratia dicimus, non natura esse incommutabiles angelos. Nam si natura incommutabiles essent, diabolus non utique cecidisset. Mutabilitatem itaque naturae suffragatur in illis contemplatio Creatoris; inde et privatus est 135 apostata angelus, [Col. 0554B] dum fortitudinem suam, non a Deo sed a se voluit custodiri.

3. Ante omnem creaturam angeli facti sunt, dum dictum est Fiat lux; de ipsis enim dicit Scriptura: Prior omnium creata est sapientia. Lux enim dicuntur participando luci aeternae. Sapientia enim dicuntur ingenitae inhaerendo Sapientiae. Et dum sunt mutabiles natura, non tamen sinit eos contemplatio mutari divina.

[1Kb] 4. Ante omnem creationem mundi creati sunt angeli, et ante omnem creationem angelorum diabolus conditus est, sicut scriptum est: Ipse est principium viarum Dei. Unde et ad comparationem angelorum archangelus appellatus est. Prius enim creatus exstitit ordinis praelatione, non temporis [Col. 0554C] quantitate.

[1Kb] 5. Primatum habuisse inter angelos diabolum, ex qua fiducia cecidit, ita ut sine reparatione laberetur. Cujus praelationis excellentiam propheta his verbis annuntiat: »Cedri non fuerunt altiores illo, in paradiso [Col. 0555A] Dei, abietes non adaequaverunt summitatem illius: Omne lignum paradisi non est assimilatum illi«; quoniam speciosiorem fecit eum Deus.

[1Kb] 6. Distat conditio angeli a conditione hominis; homo enim ad Dei similitudinem conditus est, archangelus vero qui lapsus est signaculum Dei similitudinis appellatus est, testante Domino per Ezechielem: Tu signaculum similitudinis, plenus sapientia, perfectus decore, in deliciis paradisi Dei fuisti. Quanto enim subtilior est 136 ejus natura, tanto plenius exstitit ad similitudinem divinae veritatis expressa.

[1Kb] 7. Prius de coelo cecidisse diabolum (creditur) quam homo conderetur. Nam mox ut factus est, in superbiam erupit, et praecipitatus est de coelo. Nam juxta veritatis testimonium ab initio mendax fuit, et in veritate non stetit, quia statim ut factus est, cecidit. [Col. 0555B] Fuit quidem in veritate conditus, sed non stando confestim a veritate est lapsus.

8. Uno superbiae lapsu, dum Deo per tumorem se conferunt, et homo cecidit, et diabolus; sed homo reversus ad poenitentiam Deo se inferiorem esse cognoscit. Diabolus vero non solum hoc contentus, quod se Deo aequalem existimans cecidit, insuper etiam superiorem Deo se dicit, secundum Apostoli dictum, qui ait de antichristo: Qui adversatur, et extollitur supra omne quod dicitur Deus, aut quod colitur.

9. Diabolus ideo jam non petet veniam, quia non compungitur ad poenitentiam; membra vero ejus per hypocrisim deprecantur, quod tamen pro mala conscientia [Col. 0555C] adipisci non merentur.

[1Kb] 10. Discat humana miseria quod ea causa citius provocetur Deus praestare veniam, dum infirmo compatitur homini, quia ipse traxit ex parte inferiori peccandi infirmitatem, hoc est, ex carne, qua inclusa anima detinetur.

[1Kb] 11. Apostatae angeli ideo veniam non habent, quia carnalis fragilitatis nulla infirmitate gravati sunt, ut peccarent; homines autem post peccatum idcirco revertuntur ad veniam, propter quod ex lutea materia pondus traxerunt infirmitatis: ideoque pro infirma carnis conditione reditus patet homini ad salutem, sicut et Psalmus dicit: Ipse scit figmentum nostrum. Memento, Domine, quod terra sumus. Et iterum: Memorare, inquit, quae mea substantia.

[Col. 0555D] 12. Postquam apostatae angeli ceciderunt, caeteri perseverantia aeternae beatitudinis solidati sunt. Unde et post coeli creationem in principio repetitur Fiat [Col. 0556A] firmamentum, et vocatum est firmamentum coelum. Nimirum ostendens quod post angelorum ruinam 137 hi qui permanserunt firmitatem meruerunt aeternae perseverantiae et beatitudinis quam antea minus acceperant. Unde oportet agnosci quod malorum iniquitas sanctorum serviat utilitati, quia unde mali corruunt, inde boni proficiunt.

13. Bonorum angelorum numerus, qui post ruinam angelorum malorum est diminutus, ex numero electorum hominum supplebitur, qui numerus soli Deo est cognitus.

14. Inter angelos distantia postestatum est, et pro graduum dignitate ministeria eisdem sunt distributa; aliique aliis praeferuntur, tam culmine potestatis quam scientia virtutis; subministrant igitur alii aliorum [Col. 0556B] praeceptis, atque obediunt jussis. Unde et ad prophetam Zachariam Angelus angelum mittit, et quaecunque annuntiare debeat praecipit.

[1Kb] 15. Novem esse distinctiones vel ordines angelorum sacrae Scripturae testantur, id est: angelos, archangelos, thronos, dominationes, virtutes, principatus, potestates, cherubim et seraphim. Horum ordinum numerum etiam Ezechiel propheta describit, sub totidem nominibus lapidum, cum de primatu apostatae angeli loqueretur. Omnis, inquit, lapis pretiosus operimentum tuum: sardius, topazius, et jaspis, chrysolithus, et onyx, beryllus, sapphirus, et carbunculus, et smaragdus. Quo numero lapidum ipsi ordines designati sunt angelorum, quos apostata angelus ante lapsum, quasi in vestimento ornamenti [Col. 0556C] sui, affixos habuit, ad quorum comparationem, dum se clariorem cunctis aspexit, confestim intumuit, et cor suum ad superbiam elevavit.

16. Angeli semper in Deo gaudent, non in se. Malus vero ideo est diabolus, quia non quae Dei, sed quae sua sunt requisivit. Nulla autem major iniquitas quam non in Deo, sed in se velle quempiam gloriari.

[1Kb] 17. Angeli in verbo Dei cognoscunt omnia, antequam in re fiant; et quae apud homines adhuc futura sunt, angeli jam, revelante Deo, noverunt. Praevaricatores angeli, etiam sanctitate amissa, non tamen amiserunt vivacem creaturae angelicae sensum. Triplici enim modo praescientiae acumine vigent, id est, subtilitate naturae, 138 experientia temporum, revelatione superiorum potestatum.

[Col. 0556D] 18. Quoties Deus quocunque flagello huic mundo irascitur, ad ministerium vindictae apostatae angeli mittuntur: qui tamen divina potestate coercentur, ne [Col. 0557A] tantum noceant quantum cupiunt. Boni tamen angeli ad ministerium salutis humanae deputati sunt, ut curas administrent mundi, et regant omnia jussu Dei, testante Apostolo: Nonne omnes, inquit, sunt administratorii spiritus, in ministerium missi, propter eos qui haereditatem capiunt salutis?

[1Kb] 19. Angeli corpora in quibus hominibus apparent, de superno aere sumunt, solidamque speciem ex coelesti elemento induunt, per quam humanis obtutibus manifestius demonstrentur.

20. Singulae gentes praepositos angelos habere creduntur, quod ostenditur testimonio angeli Danieli loquentis: Ego (inquit) veni ut nuntiarem tibi, sed princeps regni Persarum restitit mihi. Et post alia: Non est qui me adjuvet, nisi Michael princeps vester.

[Col. 0557B] [1Kb] 21. Item omnes homines angelos habere probantur, loquente Domino in Evangelio: Amen dico vobis quia angeli eorum semper vident faciem Patris mei, qui est in coelis. Unde et Petrus, in Actibus apostolorum, cum pulsaret januam, dixerunt intus apostoli: Non est Petrus, sed angelus ejus est.

[1Kb] 22. Si Deum angeli contuentur et vident, cur Petrus apostolus dixit: In quem desiderant angeli Dei conspicere? Iterum, si eum non contuentur, nec vident, quomodo, juxta sententiam Domini, angeli eorum semper vident faciem Patris, qui in coelis est? Sed bene utrumque est. Nam veraciter credimus quod Deum angeli et vident et videre desiderant, et habent et habere festinant, et amant et amare nituntur.

[Col. 0557C] [1Kb] 23. Si enim sic videre desiderant, ut effectu desiderii non perfruantur, desiderium hoc necessitatem habet, necessitas ista poenalis est; 139 sed a beatis angelis omnis poena longe est, quia nunquam simul poena et beatitudo conveniunt. Rursum si eos dicimus Dei visione satiari, satietas fastidium habere solet, et scimus illos Dei visionem, quam et desiderant, fastidire non posse.

[Col. 0558A] 24. Quid ergo est nisi ut miro modo simul utrumque credamus, quia et desiderant, et satiantur? Sed desiderant sine labore, et satiantur sine fastidio. Ne enim sit in desiderio necessitas, desiderantes satiantur. Et iterum, ne sit in satietate fastidium, satiari desiderant. Vident ergo angeli faciem Patris per satietatem; sed quia satietas ista fastidium nescit, angeli desiderant in eum prospicere semper.

[1Kb] 25. Ubicunque in Scripturis sanctis, pro Deo angelus ponitur, non Pater, non Spiritus sanctus, sed pro incarnationis dispensatione solus Filius intelligitur.

[1Kb] 26. Ante dominicae incarnationis adventum discordia inter angelos et homines fuit. Veniens autem [Col. 0558B] Christus pacem in se, et angelis, et hominibus fecit. Eo quippe nato, clamaverunt angeli: In terra pax hominibus bonae voluntatis. Per incarnationem igitur Christi non solum Deo reconciliatus est homo, verum etiam pax inter homines et angelos reformata est.

27. Discordia igitur ante adventum Christi hominum et angelorum fuisse per id maxime agnoscitur, quod salutati in Veteri Testamento ab hominibus angeli, despiciunt se salutari ab eis. Quod in Novo Testamento a Joanne factum non solum reverenter angelus suscipit, verum etiam ne faciat interdicit.

28. Ob hoc homo in Veteri Testamento despicitur, nec resalutatur ab angelo, eo quod homo adhuc nondum transisset in Deum.

[6Kb] 29. Suscipitur autem homo a Deo, et reverenter [Col. 0558C] salutatur ab angelo. 140 Nam et Mariam angelus Gabriel legitur salutasse, et Joanni angelum salutanti ab eodem angelo dicitur: Vide ne feceris, conservus enim tuus sum, et fratrum tuorum. Per quod agnoscitur 141 per incarnationem dominicam pacem hominibus fuisse et angelis redditam.



CAPUT XI. De homine.
[Col. 0559A]

[1Kb] 1. Omnia sub coelo propter hominem facta sunt, homo autem propter se ipsum; inde et omnia per figuram ad ejus similitudinem referuntur. Communia homini omnia naturalia esse cum omnibus quae constant, et in homine omnia contineri, atque in eo omnium rerum naturam consistere (patet). Universitatis creaturae homo magna quaedam portio est; tantoque gradu est caeteris excellentior, quanto imagini divinae vicinior. Quantum caeteris creaturis praestat homo dignitate virtutis, ex ipsa reverentia [Col. 0560A] discitur creationis, dum per omnia dixit Deus: Fiat et facta sunt, creare vero hominem eum quadam aeterni consilii deliberatione voluerit, dicens: Faciamus hominem ad imaginem et similitudinem nostram.

2. Quia enim boni sumus naturaliter conditi, culpae quodam modo merito contra naturam mali sumus effecti.

3. Sicut praescivit Deus hominem peccaturum, ita et praescivit 142 qualiter illum per suam gratiam repararet, qui suo arbitrio deperire potuisset.

[3Kb] 4. Originaliter Adam et Eva simul creati sunt, specialiter vero postea mulier de latere viri formata [Col. 0561A] est. Pariter ergo conditi sunt uterque, rationis ordine, non pariter temporis unitate.

[1Kb] 5. Vir ad imaginem Dei factus est, mulier ad imaginem viri formata est; unde et illi lege naturae subjecta est.

6. Item vir propter semetipsum factus est, mulier ob adjutorium viri creata est.

[1Kb] 7. Homo propter peccatum tunc traditus est diabolo, quando 143 audivit: Terra es, et in terram ibis. Tunc enim dictum est et diabolo: Terram manducabis. Unde et propheta ait: Serpenti pulvis panis ejus. Serpens enim diabolus est; pulvis, impii; et ipsi sunt cibus diaboli.

8. Quia prava voluntate ad ima collabimur, recte ad bene agendum cum labore consurgimus: quod non ita esset, si delectatio flagitium primorum hominum [Col. 0561B] non persuasisset quibus ad bene vivendum tantum velle sufficeret, et sine difficultate statim actio obtemperaret.

9. Divisio et pugna, ut sit in hominis animo, poena peccati est, ex primo homine in omnes ejus filios propagata, ut qui noluit cum Deo esse unitus, esset in semetipso divisus, et qui imperanti Domino noluit esse subjectus, fieret sibimetipsi rebellis atque contrarius. Unde nec sibi poterit subjugari, si prius Deo non fuerit subjugatus, sibique serviet nolens, qui Deo noluit volens.

[1Kb] 10. Quam varie per diversa humanum defluxit genus, dum se ab una stabili semperque manente divinitatis soliditate subtraxit! Nam dum opus quodlibet appetit, quasi ibi jam requiem mentis infigit. Sed [Col. 0562A] dum ei non sufficit, mutata intentione, ad alias atque alias actiones transit; dumque per diversa requiem solidam quaerit, nec invenit, in labore miser et varietate vivit, et vacuus a requie manet. Quamvis eadem mutabilitas non sit homini concreata, sed pro merito primae praevaricationis illi accesserit, jam tamen naturalis facta est, quia originaliter, a primo homine, sicut et mors, in omnes homines transit.



144 CAPUT XII. De anima caeterisque sensibus.

[1Kb] 1. Vita corporis anima, vita animae Deus est. Et sicut corpus mortuum est sine anima, ita anima mortua est sine Deo.

[3Kb] 2. Anima hominis non est homo, sed corpus, quod ex humo factum est, id tantum homo est. Inhabitando autem in corpore anima, ex ipso participio [Col. 0562B] carnis hominis nomen accepit, sicut Apostolus interiorem hominem dicit animam, non carnem, conditam esse ad Dei imaginem. Male ergo a quibusdam creditur animam hominis esse corpoream, quae propter id ad Dei imaginem facta est, ut si non incommutabilis ut Deus esset, tamen incorporea ut Deus existeret.

145 3. Sicut angeli, ita et animae; habent enim initium, finem vero nullum. Nam quaedam in rebus temporalia sunt, quaedam perpetua, quaedam vero sempiterna. Temporalia sunt quibus inest ortus et obitus; perpetua quibus ortus, non terminus; sempiterna, quibus nec ortus, nec terminus.

[1Kb] 4. Animam non esse partem divinae substantiae, vel naturae; nec esse eam priusquam corpori misceatur, [Col. 0563A] constat; sed tunc eam creari, quando et corpus creatur, cui admisceri videtur. Philosophorum sententiae dicunt esse animam, priusquam nascatur in corpore. Quod verum esse nullis approbatur indiciis. Nam utrum antea fuissemus, nec ipsi novimus, nec quis hominum dicat habemus. Non est ergo quaerendum quod quaerendo magis est irridendum.

5. Gentiles et haeretici de anima disputare conantur, sed quomodo de illa aliquid recte sentire possunt, qui auctorem ad cujus imaginem facta est non noverunt? Et ideo multa errore digna dixerunt.

[1Kb] 6. Mutabilis est anima, non localiter, sed temporaliter, suis affectionibus. Corpus autem, et loco, et tempore mutabile est, quia et tempore mutatur, et loco variatur. Quod est ad corpus mutatio locorum, [Col. 0563B] hoc est ad animam mutabilitas cogitationum. Quae varietas malae motionis tunc menti inhaesit, quando ab aeternorum contemplatione primus homo recedens in illo stare noluit, a quo male recessit, et justa damnatione inconstans, per rerum raptus varietatem defluxit.

[1Kb] 7. Multum ex sua natura splendorem possidet anima, sed fuscatur commistione carnis, qua retinetur inclusa. Ex ejus enim 146 parte vertitur ad peccandi infirmitatem, Salomone docente: Corpus corruptibile aggravat animam, et deprimit terrena inhabitatio sensum multa cogitantem.



CAPUT XIII. De sensibus carnis.

[1Kb] 1. Non virtute, non sensu corporis, sed ratione [Col. 0563C] mentis excellimus animalibus caeteris.

[1Kb] 2. Pro rebus corporeis utendis sufficit sensus carnis, non pro spiritualibus capiendis. Illecti autem homines usu corporearum rerum nihil putant aliter esse praeterquam quod carnis sensu concipiunt. Sicut praecellunt sibi corporei sensus diversitate locorum, ita sibimet virtute sentiendi praecellunt; nam sicut praestantior est odoratus sapore, et positione [Col. 0564A] loci, et sentiendi longinquitate, sic auris odoratu. Longius enim audimus quam odoramus; et sic oculi auribus: longius enim videmus quam audimus.

[1Kb] 3. Animus autem et loco, et merito his universis sensibus superfertur. In arce enim capitis constitutus, quod illi corporaliter non attingunt, iste intellectualiter contuetur. Amplius excellit oculorum sensus caeteris sensibus, quandoquidem quae ad alios pertinent sensus inde dicamus, veluti cum dicimus: Vide quomodo sonat, vide quomodo sapit, etc.

4. Quemadmodum oculus, ita et animus caetera videt, sese non intuetur. Aliarum enim rerum origines, species, et magnitudines perspicit; de se autem tanta veri ignorantia inficitur, ut in his omnibus nihil incertius contempletur.

[Col. 0564B] [1Kb] 5. Homo, qui miraris siderum altitudinem, et maris profunditatem, animi tui abyssum intra, et mirare, si potes. Multa cogitantes 147 sine sensu carnis, et sine imaginibus vivis, animo tantum cernentes intuemur, memoriaque mente sibi eas figente, tenemus. Multa quoque intelligimus sensu quae lingua explere non possumus.

6. Innoxios esse infantes opere, non esse innoxios cogitatione, quia motum quem gerunt mente nondum possunt explere opere, ac per hoc in illis aetas est imbecillis, non animus. Ad nutum enim voluntatis nondum obtemperat illis fragilitas corporis; nec adeo opere nocere possunt, sicut cogitatione moventur.

[8Kb] 7. Ex causa vocabulum sortita est cogitatio. Cogendo enim animum reminisci quod memoriae commendatum [Col. 0564C] est, dicitur cogitatio. Rerum omnium thesaurus memoria est. Ipsa est enim custos rebus inventis, ipsa cogitatis; de qua ad liquidum difficile est aliquem disputare, quia grandis ejus perplexitas est, et animus ipsa est.

[2Kb] 8. Imago a sensibus corporis remota, suae speciei similitudinem relinquit in memoria; beatitudinem autem non per imagines sicut caetera, sed sicut [Col. 0565A] gaudium sine imagine reminiscimur. Dum oblivionem memoramus, non per seipsam adest. Quod si per seipsam adesset, utique non oblivisceremur.

148 [1Kb] 9. Communem hominis animaliumque esse memoriam, nullum autem animalibus irrationabilibus intellectum inesse, nisi homini tantum praedito ratione. Caeteris enim in ipsa qualitate considerationis suae sensus carnis, non intelligentia mentis est.



CAPUT XIV. De Christo.

[1Kb] 1. Filii Dei perfecta nativitas, nec coepit esse, nec desiit, ne praeterita sit, si desiit, et ne imperfecta sit, si adhuc fit; sed sicut aeterna, sic et perfecta, quatenus in ea nativitate aeternitas et perfectio habeatur.

[Col. 0565B] 2. Ex utero Virginis minor dicitur Patre Christus, videlicet juxta humanam assumptionem, non juxta divinitatem.

[1Kb] 3. Christus et in forma servi servus, et in forma servi non servus. In forma quippe servi Domini servus; in forma servi omnium Dominus. Christus in forma servi, propter conceptionis excellentiam, Dominus est omnium, quia etsi suscepit carnem, non tamen ex carnis libidinosa contagione.

[1Kb] 4. Mediator Dei et hominum homo Christus Jesus nequaquam alter in humanitate, alter in deitate est, sed in utraque natura 149 idem unus est. Nec purus homo conceptus est, nec purus homo editus est, nec postea meritum ut Deus esset, accepit; sed Deus Verbum, manente incommutabili essentia, quae illi [Col. 0565C] cum Patre, et Spiritu sancto, est coaeterna, assumpsit carnem pro salute humana, in qua et impassibilis pati, immortalis mori, et aeternus ante saecula temporalis posset ostendi.

[1Kb] 5. Mediator Dei et hominum homo Christus Jesus, quamvis aliud sit ex Patre, aliud ex Virgine; non tamen alius ex Patre, alius ex Virgine; sed ipse aeternus ex Patre, ipse temporalis ex matre; ipse qui [Col. 0566A] fecit, ipse qui factus est; ipse de Patre sine matre, ipse de matre sine Patre; ipse conditoris templum, ipse conditor templi; ipse auctor operis, ipse opus Auctoris; manens unus de utroque, et in utraque natura, nec naturarum copulatione confusus, nec naturarum distinctione geminatus.

6. Ideo Deus in homine venit, quia per seipsum ab hominibus cognosci non potuit. Sed unde nobis consuluit, inde despectionem tulit, quia infirmitatem quam pro nobis suscepit, homo superbus despexit. Ob hoc infirma et stulta mundi elegit, ut fortiora et sapientiora per quae non cognoscebatur confunderet.

[1Kb] 7. Sicut cibum fortem invalidus infans capere non potest, nisi a matre prius editus, in lactis succum vertatur, ut quod in cibo non potuit uti, sugendo potetur [Col. 0566B] in lacte per carnem; ita et nos, dum essemus infirmi ad conspiciendam Verbi aeternitalem, factum est ipsum Verbum caro, ut enutriti per carnem, fortioresque effecti, cibum solidum, id est, verbum Domini cum Patre sempiternum contemplando, ut angeli satiemur.

8. Prima Dei dona esse, quibus nos nobis reos esse ostendit. Qui dum jaceremus sub reatu culpae, justos nos esse credebamus. Venit medicus, patefecit vulnus, composuit semetipsum, et de sua morte 150 nobis medicinam aptavit, ut non esset ostensor tantum vulneris, sed et sanator.

9. Primum ad Israel venit Christus, sicut et ait: Non sum missus nisi ad oves quae perierunt domus Israel. Ad populum enim Israel prius venit, sed quod [Col. 0566C] non essent credituri, propheta non tacuit dicens: Primus ad Sion dicet: Adsum, et Jerusalem evangelistam dabo. Et vidi, et non erat, neque exstitit quisquam qui iniret consilium, et interrogatus responderet verbum. Sed quia ad gentes transivit sequitur: Ecce servus meus, suscipiam eum, electus meus, complacuit sibi in illo anima mea; dedi spiritum meum super eum, judicium gentibus proferet.

[Col. 0567A] [1Kb] 10. Quamvis ordinem nostrae liberationis nescierit diabolus, scivit tamen quod pro salutatione hominum Christus advenit, sed quod sua idem nos morte redimeret ignoravit; unde et eum occidit. Nam si ille Christum per mortem redimere humanum genus scisset, non eum utique peremisset.

11. Quod noverit diabolus pro salute humani generis Christum venisse, Evangelii testimonio docetur; quem ut vidit, cognoscendo pertimuit, dicens: »Quid nobis et tibi, Fili Dei? Venisti ante tempus perdere nos.«

[1Kb] 12. Christus, sicut peccatum, quod poena dignum est, non admisit; ita poenam peccati nostri suscepit, ut per indebitam poenam suam debitam aboleret culpam nostram, ut per hoc amitteret diabolus quos [Col. 0567B] reos tenebat, dum unum interfecit, qui nihil peccati admiserat. Ideoque quos quasi juste tenuit amisit, quia injuste Redemptorem nostrum occidit.

[8Kb] 13. Illusus est diabolus morte Domini, quasi avis. Nam ostensa Christus suae carnis mortalitate, quam interimendam ille appetebat, abscondit divinitatem, ut laqueum quo eum, velut avem improvidam, prudenti irretiret decipula. Nam si innox Christus non occideretur, homo diabolo addictus per praevaricationem non absolveretur.

151 [1Kb] 14. Diabolus dum in Christo carnem humanitatis impetit, quae patebat, quasi homo divinitate ejus captus est, quae latebat. Est enim in Christo hamus divinitas, esca autem caro, linea genealogia, quae ex Evangelio recitatur. Tenens vero hanc lineam [Col. 0567C] Deus Pater est, de quo Apostolus: Caput Christi Deus. Et Lucas lineam generationis Christi ab imis ad summa contexens inchoat a Joseph, et consummat [Col. 0568A] in Deum, dicens: Qui fuit Heli; et perficiens lineam generis, ait: Qui fuit Dei.

[1Kb] 15. Idcirco Dominus in inferno descendit, ut his qui ab eo non poenaliter detinebantur viam aperiret revertendi ad coelos, secundum testimonium Isaiae dicentis: Posuisti profundum maris viam, ut transirent liberati. Viam quippe Christus in profundum maris posuit, quando, in infernum descendens, sanctis iter ad coelos revertendi monstravit.

[1Kb] 16. Sancti ex tempore resurrectionis Christi, statim ut de corpore exeunt, mox ad coelestem habitationem ascendunt, quod antiquis Patribus non dabatur. Nam ante adventum Salvatoris, quanquam sine poena supplicii, tamen non in coelo, sed in inferno sanctorum animae tenebantur, pro quibus absolvendis [Col. 0568B] Dominus in infernum descendit.

[1Kb] 17. Christus in coelum ascendens discessit quidem carne, 152 sed praesens est majestate, secundum illud quod ait: Ecce ego vobiscum sum usque ad consummationem saeculi.

[1Kb] 18. Sedet Christus ad dexteram Patris, non ut dexteram corpoream habeat Pater; sed dextera Patris beatitudo est, sicut sinistra miseria.



CAPUT XV. De sancto Spiritu.

[1Kb] 1. Spiritus sanctus creator est, sicut Pater et Verbum, testante propheta: Spiritus Domini fecit me, et spiraculum omnipotentis vivificavit me.

2. Spiritus sanctus Patris et Filii est; et inde unum sunt Pater et Filius, quia nihil habet Pater [Col. 0568C] quod non habet Filius. Non enim res una et duorum consubstantialis poterit simul ab eis procedere et simul inesse, nisi unum fuerit, a quibus procedit. [Col. 0569A] Spiritum sanctum pignus accepit Ecclesia, ut per eum in uno corpore unum fierent credentes, per quem Pater et Filius unum essentialiter sunt, ipso Salvatore ad Patrem dicente: Ut sint unum, sicut et nos unum sumus.

[1Kb] 3. Christus non tantum a Patre sed etiam a Spiritu sancto 153 se missum testatur, dicente propheta: Accedite ad me, et audite hoc: Non a principio in abscondito locutus sum: ex tempore, antequam fieret, ibi eram; et nunc Dominus misit me, et spiritus ejus.

[1Kb] 4. Spiritus sanctus, pro eo quod consolator sit, Paracletus nuncupatur. Nam latine paraclesis consolatio dicitur. Et re vera, dum dona sacramentorum distribuit, consolationem animae praebet. Credo equidem quod magnam laetitiam sentit, qui aliquid, [Col. 0569B] revelante spiritu Dei, discit.

[7Kb] 5. Donum sancti Spiritus in membris Ecclesiae singillatim dividitur, et in singulis singula dona tribuuntur. Christus autem omnem plenitudinem gratiarum habuit, de quo ita legitur: Plenus gratia et veritate. In Christo ergo omnis plenitudo gratiarum est. Nam singulis electis singula dona tribuuntur.

[1Kb] 6. In Spiritu sancto omnis gratia donorum consistit. Ipse enim, prout vult, gratiam donorum largitur, aliis dans sermonem sapientiae, aliis scientiae, aliis fidem, atque ita unicuique virtute Spiritus sancti divisio gratiarum tribuitur, et in omnibus idem unus [Col. 0570A] habetur. Ipse enim etiam ineffabilia docet, quae proferre humanus sermo non potest.

[35Kb] 7. Ante adventum Domini tantum prophetae, et pauci ex omni populo justi, donum sancti Spiritus merebantur; post adventum autem Domini Spiritus sanctus cunctis est credentibus distributus, juxta quod per prophetam Dominus loquitur, dicens: 154 Et erit in novissimis diebus, effundam de spiritu meo super omnem carnem, et prophetabunt filii vestri et filiae vestrae. Cunctis enim nunc gentibus gratiae sancti Spiritus tradita est, neque in paucis, ut in populo Israel, sed in omni credentium multitudine Spiritus sancti gratia manet.

[2Kb] 8. Aliquando non dignis et reprobis dona Spiritus sancti conferuntur, sicut Sauli data est prophetia, [Col. 0570B] et Balaam. Unde et multi in fine dicturi sunt: Domine, virtutes in tuo nomine fecimus; quibus dicturus est Dominus: Nescio vos unde sitis.

[1Kb] 9. Christi adventum non tantum plebis Judeae sancti prophetantes exspectaverunt, sed fuisse etiam in nationibus plerosque sanctos viros prophetiae donum habentes, quibus per Spiritum sanctum Christus revelabatur, et a quibus ejus exspectabatur adventus, sicut Job, sicut Balaam, qui Christi utique praedicaverunt adventum.

155 [2Kb] 10. Conversio gentium veteri populo latebat, sed tamen in consilio Dei erat ut fieret; et tunc a sanctis prophetis occulte per Spiritum sanctum [Col. 0571A] praedicabatur adventus Christi, sicut dicit propheta: Cum appropinquaverunt anni, cognosceris; dum advenerit tempus, ostenderis. Nunc vero revelatum patet, quod tunc carnalibus latebat, spiritualibus vero notum erat, nondum tamen manifeste dicebatur, eo quod tempus ostensionis non esset.



CAPUT XVI. De Ecclesia et haeresibus.

[1Kb] 1. Gemina est Ecclesiae pulchritudo: una quam hic bene vivendo consequitur; altera, per quam illic ex retributione glorificabitur.

[1Kb] 2. Ecclesiae propter Christum geminae tribulationes existunt, id est, sive quas a paganis pertulit in martyribus, sive quas ab haereticis perfert in diversis concertationibus. Utrasque autem per gratiam [Col. 0571B] Dei exsuperat, partim ferendo, partim resistendo.

[1Kb] 3. Sancta Ecclesia catholica, sicut male viventes in se patienter tolerat, ita male credentes a se repellit.

[1Kb] 4. Sancta Ecclesia contra gentilium atque haereticorum pervicaciam summopere sapientiam et patientiam opponere studet; sed exercetur ejus sapientia, [Col. 0572A] cum tentatur verbis; exercetur patientia, 156 cum tentatur gladiis. Nunc enim persecutionibus appetitur, nunc falsis assertionibus lacessitur.

[1Kb] 5. Causa pravitatis haereticae doctrinis est propagata Ecclesia; nam antea simplici tantum fide vigebat. Haereticorum igitur occasione propagati sunt doctores in fide, et per acumina haeresum Ecclesiae magistri creverunt. Nam tunc clarius manifestatur veritatis assertio, quando patuerit quaelibet dissensio.

[2Kb] 6. Sancta Ecclesia ideo dicitur catholica, pro eo quod universaliter per omnem sit mundum diffusa. Nam haereticorum Ecclesiae in partibus mundi coarctantur, haec vero in toto orbe diffusa expanditur, Paulo attestante apostolo: Gratias (inquit) ago Deo meo, [Col. 0572B] pro omnibus vobis, quia fides vestra annuntiatur in universo mundo. Haereses autem in aliquo angulo mundi, aut in una gente 157 inveniuntur versari. Ecclesia vero catholica, sicut per totum mundum extenditur, ita et omnium gentilium societate construitur.

[2Kb] 7. Qui sunt haeretici, nisi qui, relicta Dei Ecclesia, privatas elegerunt societates? De quibus Dominus dicit: Duo mala fecit populus meus, me dereliquerunt [Col. 0573A] fontem aquae vivae, et foderunt sibi cisternas dissipatas, quae continere non valent aquas.

[2Kb] 8. Causa haeresis ob quam rem fit? Ad exercitationem fidei. Via vero per quam fit obscuritas est divinarum Scripturarum, in qua caligantes haeretici aliud quam se res habeat intelligunt; nec esse possunt, quia id ipsum quod existunt haereses, jam non sunt. 158 Male enim sentiendo scientiam non acquirunt, ad nihilum enim tendunt.

9. Haeretici ingenti studio mendacia sua discunt, et labore vehementi, ne ad unitatem Ecclesiae veniant, decertant: de quibus per prophetam congrue dicitur: Docuerunt linguam suam loqui mendacium, et ut inique agerent, laboraverunt.

[1Kb] 10. Dum vicissim haeretici mutuo se lacerant, [Col. 0573B] quando alterutrum sese in proprias sectas inducunt, sic tamen invicem sese collidunt, ut contra Ecclesiam pari erroris spiritu decertent. Et qui invicem divisi sunt, in adversitate Ecclesiae simul existunt uni; eisque qui pro eo quod tantum valeant haereses videntur habere veritatem, hoc respondendum est: Non ideo saluti praeponendi sunt morbi, quia plerumque ita generaliter mundum occupant, ut parum saluti loci relinquant.

11. Non posse haereticos habere veniam, nisi per Ecclesiam catholicam (constat), sicut et amici Job non per se placare sibi Deum potuerunt, nisi pro eis Job sacrificium obtulisset.

[1Kb] 12. Opera bona, quae haeretici faciunt, et justitia eorum, nihil eis prodest, testante Domino per [Col. 0573C] Isaiam: Quia mei oblitus es, ecce ego annuntiabo justitiam tuam, et opera tua non proderunt tibi.

13. Haeretici, quamvis legem et prophetas adimpleant, ex eo tamen quod catholici non sunt, non est Deus in eorum conventibus; ipso Domine testante: Si steterit Moyses et Samuel coram me, non est anima [Col. 0574A] mea ad populum istum. Ejice eos a facte mea, et egrediantur. Per Moysem quippe et Samuelem legem accipe, et prophetas, quos quamvis haeretici opere implere contendunt, propter erroris tamen impietatem a vultu Dei projiciuntur, et a justorum coetibus separantur.

14. Paganus et haereticus: ille qui nunquam fuit cum Dei populo; 159 iste, quia recessit a Dei populo; uterque recedentes a Christo, ad diaboli pertinent corpus.

[1Kb] 15. Qui ab idololatria ad Judaismum vel haeresim transeunt, juxta prophetam, de malo ad malum egressi sunt, et Dominum non cognoverunt, quia de infidelitatis errore in errorem alium transierunt.

[2Kb] 16. Cujus doctrinam quisque sequitur, hujus et filius [Col. 0574B] nuncupatur, sicut et per prophetam Amorrhaeum patrem, et Gethaeam matrem esse Israel Dominus dicit, non utique nascendo, sed imitando. Sic et in meliorem partem Filii Dei nuncupantur, qui praecepta Dei custodiunt. Unde et nos, non natura, sed adoptione clamamus Deo dicentes: Pater noster, qui es in coelis.

17. Non solum nativitate, sed etiam imitatione filios posse alicujus vocari. Nam Judaei, secundum carnem, filii Abrahae; secundum conversationem, filii diaboli nuncupantur; ac per hoc illi sunt semen Abrahae, qui ejus imitantur fidem, non qui ex ejus generati sunt carne.

18. De erroris auctore trahitur a quibusdam et [Col. 0574C] nomen, et culpa, ut ipsius vocabulo censeatur cujus et errorem insequitur, sicut Ecclesiae Pergami in Apocalypsi dicitur: Habes tenentes doctrinam Balaam, et Jezabel; doctrinam igitur Balaam dicitur habere Thyatiris, propter imitationem, non propter praesentiam corporalem.



160 CAPUT XVII. De gentibus.
[Col. 0575A]

[1Kb] 1. Philosophi gentium non, sicut oportet, Deum quaerentes, in angelos inciderunt praevaricatores; factusque est illis mediator diabolus ad mortem, sicut nobis Christus ad vitam.

2. Multum mundi philosophi praedicantur in dimensione temporum, cursuque siderum, ac discussione elementorum; et tamen hoc non nisi a Deo habuerunt. Volando enim superbe, ut aves, aerem; et demergentes se in profundum, ut pisces, mare; et ut pecora gradientes, terram descripserunt, verumtamen tota mente Auctorem eorum intelligere noluerunt.

[1Kb] 3. Quare non possunt animalia bruta interrogare? [Col. 0575B] Quia nesciunt ratiocinari. Ideo non dissimiles gentiles homines animalibus exstiterunt; qui talia non considerantes, et ipsa amplius diligentes usque ad eorum cultum evanuerunt.

4. Via Christus est; si quis in ea non graditur, non est quomodo veniat ad Deum. Philosophi autem mundi utique Deum cognoverunt, sed quia displicuit illis humilitas Christi, in invio transierunt, et non in via. Ideoque evanescentes, gloriam Dei in mendacium mutaverunt, et rectitudinem viae relinquentes, in anfractus inciderunt errorum.

[1Kb] 5. Primum unicuique est scire quid appetat; secundum vero est ut id quod appetit apprehendat. Imperfecta quippe sapientia est, quo tendas scire, et nescire iter per quod expediat ire. Quid enim prodest si [Col. 0575C] quis famis tempore ubertatis regionem videat, et viam per quam ad illam pergat ignorat? Ecce patriam quisque quaerit, sed qui viam perdidit errando [Col. 0576A] graditur, non proficiendo; quantoque plus ambulat, tanto magis ab eo quod quaerit elongatur.

6. Qui viam regiam, hoc est, Christum, deserit, etsi videat veritatem, a longe videt, quia nisi per viam non est quomodo ad eam 161 appropinquet. Quod si gradiens per desertum leonem incurrerit, semetipsum redarguat, dum in diaboli faucibus haeserit.



CAPUT XVIII. De lege.

[1Kb] 1. Via, per quam itur ad Christum lex est, per quam vadunt ad Deum hi qui ut est intelligunt eam.

[1Kb] 2. Sanctarum Scripturarum altitudo quasi montes pascuae sunt (Psal. VI), ad quos dum quisque justorum conscendit, pascuae indeficientis refectionem invenisse se congaudet.

[Col. 0576B] [34Kb] 3. In scripturis sanctis, quasi in montibus excelsis, et viri perfecti habent sublimia intelligentiae, quibus gressus contemplationis quasi cervi erigant, et simplices quasi parva animalia inveniunt modicos intellectus, ad quos humiles ipsi refugiant.

4. Scriptura sacra infirmis et sensu parvulis, secundum historiam humilis videtur in verbis, cum excellentioribus autem viris altius incedit, dum eis sua mysteria pandit, ac per hoc utrisque, manet communis, et parvulis, et perfectis.

[1Kb] 5. Scriptura sacra pro uniuscujusque lectoris intelligentia variatur, 162 sicut manna, quod populo veteri pro singulorum delectatione varium dabat saporem. Juxta sensuum capacitatem singulis sermo dominicus congruit. Et dum sit pro uniuscujusque [Col. 0576C] intellectu diversus, in se tamen permanet unus.

[1Kb] 6. Ideo in libris sanctis quaedam obscura, quaedam aperta reperiuntur, ut intellectus lectoris et studium [Col. 0577A] augeatur. Nam si cuncta paterent, statim intellecta vilescerent. Rursus si cuncta clausa existerent, confestim diffidentiam gignerent. Ne ergo de obscuris desperatio fiat, ea quae manifesta sunt satiant; et ne de intellectis fastidium existat, ea quae clausa sunt desiderium excitant. Nam pleraque quanto magis latent, tanto magis exercitium praebent.

[2Kb] 7. In Scripturis sanctis saepe ea quae futura sunt quasi facta narrantur, sicut est illud: Dederunt in escam meam fel, et in siti mea potaverunt me aceto. Sed cur futura quasi praeterita scribuntur, nisi quia ea, quae adhuc facienda sunt in opere jam facta sunt in divina praedestinatione? Nobis igitur temporaliter accidunt, quae conditori omnium sine tempore providentur.

[10Kb] 8. Propterea prophetia rerum futurarum gesta [Col. 0578A] praesentibus miscet 163 rebus, ut ita credantur illa futura, quemadmodum ista cernuntur esse completa. More enim suo per praesentia de futuris loquitur, sicut in persona Jerusalem de Ecclesia, et sicut in persona Ephraim de haereticis.

[5Kb] 9. Pro factis divinis plerumque et dicta ponuntur; idcirco, quia non operatione manuum Deus, sed dicendi imperio operatur, sicut scriptum est: Dixit, et facta sunt; mandavit, et creata sunt.

[1Kb] 10. Quod in Scripturis sacris una bis repetitur sententia, aut confirmationis causa est, aut mysterii, sicut lex et gratia, sicut initium et perfectio, sicut bonum et melius.

[3Kb] 11. Lex divina in tribus distinguitur partibus: In historia, 164 in praeceptis, et in prophetia. Historia est in his quae gesta sunt, praecepta in his quae jussa [Col. 0579A] sunt, prophetia in his quae futura praenuntiata sunt.

[12Kb] 12. Lex divina triplici sentienda est modo. Primo, ut historice: 165 secundo ut tropologice, tertio ut mystice intelligatur. Historice namque juxta litteram, tropologice juxta moralem scientiam, mystice juxta spiritalem intelligentiam. Ergo sic historice oportet fidem tenere, ut eam et moraliter debeamus interpretari et spiritaliter intelligere.

[3Kb] 13. Tria et septem decem praecepta sunt; sed tria ad amorem Dei 166 pertinent, septem ad homines. Illa tria quae ad Deum pertinent in una tabula [Col. 0580A] scripta fuerunt, reliqua septem in secunda. In prima tabula trium mandatorum hoc primum est: Diliges Dominum Deum tuum. In secunda: Honora patrem tuum et matrem.

14. Hinc est, quod Salvator scribae interroganti quod praeceptum est primum in lege? ait: Audi, Israel, Dominus Deus tuus Deus unus est, hoc primum est. Secundum vero simile est huic: Diliges proximum tuum, sicut te ipsum. Unum namque praeceptum de prima tabula dixit, quod ad Dei pertinet amorem; alterum vero de alia tabula, quod ad hominis pertinet dilectionem.



CAPUT XIX. De septem regulis.
[Col. 0581A]

[3Kb] 1. Septem esse, inter caeteras, regulas locutionum sanctarum Scripturarum quidam sapientes dixerunt.

167 [53Kb] 2. Prima regula est de Domino et ejus corpore, quae de uno aut ad unum loquitur, atque in una persona, modo caput, modo corpus ostendit, sicut Isaias ait: Induit me vestimento salutari, quasi sponsum decoratum corona, et quasi sponsam ornatam monilibus suis. In una enim persona duplici vocabulo nominata caput, id est, sponsum, et Ecclesiam, id est, sponsam, manifestavit.

3. Proinde notandum in Scripturis quando specialiter caput describitur, quando et caput, et corpus; aut quando ex utroque transeat ad utrumque, aut ab [Col. 0581B] altero ad alterum, sicque quid capiti, quid corpori conveniat, prudens lector intelligat.

[1Kb] 4. Secunda regula est de Domini corpore vero et permisto. Nam videndum quaedam unius convenire personae, quae tamen non sunt unius, ut est illud: Puer meus es tu, Israel, ecce delevi, ut nubem, iniquitates tuas, et sicut nebulam peccata tua; convertere 168 ad me, et redimam te. Hoc ad unum non congruit.

[Col. 0582A] 5. Nam altera pars est cui peccata delevit, et cui dicit: Puer meus es tu. Et altera cui dixit: Convertere ad me, et redimam te. Qui si convertantur, eorum peccata delentur. Per hanc enim regulam sic ad omnes loquitur Scriptura, ut et boni redarguantur cum malis, et mali laudentur pro bonis. Sed quid ad quem pertineat, qui prudenter legerit discet.

[1Kb] 6. Tertia regula est de littera, et spiritu, id est, de lege et gratia: lege, per quam praecepta facienda admonemur; gratia, per quam ut operemur juvamur. Vel quod lex non tantum historice, sed etiam spiritaliter sentienda sit. Namque et historice oportet fidem tenere, et spiritaliter legem intelligere.

[2Kb] 7. Quarta regula est de specie et genere, per quam pars pro toto, et totum pro parte accipitur, veluti si [Col. 0582B] uni genti vel civitati loquatur Deus, et tamen intelligatur omnem contingere mundum, sicut in Psalmis: Et adorabunt, inquit, eum filiae Tyri in muneribus. Filiae Tyri, filiae gentium, ab specie ad genus; per Tyrum enim vicinam tunc huic terrae ubi prophetia erat significabat omnes gentes credituras Christo.

[1Kb] 8. Unde et bene sequitur: Vultum tuum deprecabuntur omnes divites terrae. Sic et per Isaiam prophetam [Col. 0583A] dum adversus Assyrium 169 Dominus comminatur, dicens: Ut conteram Assyrium in terra mea, et in montibus meis conculcem eum. Et erit Babylon illa gloriosa, et regnis inclyta, sicut subvertit Dominus Sodomam et Gomorrham. Nam licet adversus unam civitatem Babylonem per Isaiam praefatum Dominus comminetur, tamen dum contra eam loquitur, transit ad genus de specie, et convertit generaliter contra totum mundum sermonem.

9. Certe si non diceret adversus universum orbem, non adderet infra generaliter: Et disperdam omnem terram, et visitabo super orbem mala, et caetera quae sequuntur ad internecionem mundi pertinentia; unde et adjecit: Hoc est consilium, quod cogitavi super omnem terram, et haec est manus ejus extenta super universas gentes.

[Col. 0583B] 10. Item, dum sub persona Babyloniae arguit universum mundum, dicens: Disperdam omnem terram, et visitabo super orbis mala, et caetera quae sequuntur, ad internecionem mundi pertinentia; rursus ad eamdem quasi de genere ad speciem revertitur, dicens quae eidem civitati specialiter contigerunt: Ecce ego suscitabo super eos Medos. Nam regnante Balthasar, a Medis est obtenta Babylonia.

11. Sic et onus Aegypti ex persona ejusdem totum vult intelligere mundum, dicendo: Et concurrere faciam Aegyptios adversus Aegyptios, regnum adversus regnum, cum Aegyptus non multa regna, sed unum habuisse scribatur regnum.

[Col. 0584A] [1Kb] 12. Quinta regula est de temporibus, per quam aut pars major temporis per partem minorem, aut pars minor temporis per partem majorem inducitur, sicut est de triduo Dominicae sepulturae, dum nec tribus plenis diebus ac noctibus jacuerit in sepulcro, sed tamen a parte totum triduum accipitur.

[3Kb] 13. Item pars a toto, ut est illud: Et erunt dies vitae hominis 170 anni centum viginti, dum tantum centum usque ad diluvium inveniantur, ex quo haec a Domino statuta sunt; vel sicut illud, quod quadringentos annos praedixerat Deus filiis Israel in Aegypto servituros, et sic inde egressuros: qui tamen quadringentos annos non servierunt, quia, dominante Joseph, Aegypto dominati sunt; ubi iterum a parte totum subjungitur, quia non statim post quadringentos annos egressi sunt, ut fuerat repromissum, sed, quadringentis [Col. 0584B] triginta peractis, ab Aegypto recesserunt.

[1Kb] 14. Ad hanc temporum regulam pertinent et illa quae dum adhuc futura sunt quasi jam gesta narrantur, ut est illud: Foderunt 171 manus meas et pedes meos, dinumeraverunt omnia ossa mea; et diviserunt sibi vestimenta mea, et his similia. In quibus quae adhuc facienda erant jam facta narrantur.

[1Kb] 15. Sed quando aliquid faciendum esse pronuntiatur, secundum nos dicitur; quando vero quae futura sunt jam facta dicuntur, secundum Dei aeternitatem accipienda sunt, quia quae nobis adhuc futura sunt, apud Dei praedestinationem jam facta sunt, apud quem omnia facta sunt quae futura sunt.

[Col. 0585A] [2Kb] 16. Sexta regula est de recapitulatione. Recapitulatio enim est, dum Scriptura redit ad illud cujus narratio jam transierat, sicut cum filios filiorum Noe Scriptura commemorasset, dixit illos fuisse in linguis et gentibus suis, et tamen postea, quasi hoc etiam in ordine temporum sequeretur: Et erat, inquit, omnis terra labium unum, et vox una omnibus erat (Gen. XI, 1). Quomodo ergo secundum suas gentes et suas linguas erant, si una lingua erat omnibus, nisi quia ad illud quod jam transierat recapitulando est reversa narratio?

[2Kb] 17. Recapitulatio enim est, dum rerum praeteritarum causae futuris miscentur gestis, sicut et in Genesi, dum sexto die hominem dicit factum fuisse, denuo recapitulat formatum dicens: Formavit Deus hominem ad imaginem suam (Gen. II, 7). Nec non et ubi expletis [Col. 0585B] omnibus operibus, dum Deum dicit septimo die requievisse, recapitulando subjungit: Istae generationes coeli et terrae, quando creatae sunt, in die quo creavit Deus coelum, et terram, et omne virgultum agri, antequam oriretur super terram. Nondum enim pluerat 172 Dominus Deus super terram, et homo non erat qui operaretur terram; sed fons ascendebat de terra irrigans universam superficiem terrae. Haec omnia recapitulando in serie narrationis rebus futuris nectuntur; cum intra sex dies etiam haec patrata videantur.

[1Kb] 18. Septima regula est de diabolo et ejus corpore, quia saepe dicuntur ipsius capitis, quae suo magis conveniunt corpori; saepe vero ejus videntur dicta membrorum, et nonnisi capiti congruunt. Sicut in Isaia, ubi dum contra Babyloniam, hoc est, contra [Col. 0585C] diaboli corpus multa dixisset sermo propheticus, rursus ad caput, id est, ad diabolum, oraculi sententiam derivat, dicens: Quomodo cecidisti de coelo, Lucifer, qui mane oriebaris (Isai, XIV, 12).?

[1Kb] 19. Ex nomine quippe corporis intelligitur caput, ut est illud in Evangelio de zizaniis tritico admistis, dicente Domino: Inimicus homo hoc fecit (Matth. XIII, [Col. 0586A] 28), hominem ipsum diabolum vocans, et ex nomine capitis significatur corpus, sicut in Evangelio dicitur: Duodecim vos elegi, sed unus ex vobis diabolus est (Joan. VI, 71); Judam utique indicans, quia diaboli corpus fuit. Apostata quippe angelus omnium caput est iniquorum, et hujus capitis corpus sunt omnes iniqui. Sicque cum membris suis unus est, ut saepe, quod corpori ejus dicitur, ad eum potius referatur; rursum quod illi, ad membra iterum ipsius derivetur.



173 CAPUT XX. De differentia Testamentorum.

[1Kb] 1. Quidam ideo non recipiunt Vetus Testamentum, pro eo quod aliud in tempore prisco, aliud agatur in novo. Non intelligentes quod Deus quid cuique congruerit tempori magna quadam distributione concesserit: [Col. 0586B] sicut in lege imperat nuptias (Deuter. XXV), in Evangelio virginitatem commendat (Matth. XIX); in lege oculum pro oculo auferre (Deuter. XIX), in Evangelio alternam praebere percutienti maxillam (Matth. V).

2. Sed illa pro tempore fragili populo, ista vero perfecto, utrique tamen pro tempore sua quaeque convenientia commodans. Et tamen pro ista mutatione non est credendus Deus mutabilis, sed potius inde admirabilis praedicandus est, quia manens incommutabilis, quid cuique (ut diximus) tempori commodum fuit, magna cum distributione concessit.

[1Kb] 3. Sub Veteri Testamento minoris culpae erant peccata, quia in eo non ipsa veritas, sed umbra veritatis aderat. Nam in Testamento Novo praeceptis altioribus manifesta facta quaedam, quae in illo populo umbrae [Col. 0586C] veritatis deservierant, deserenda nobis praecipiuntur. Illic enim fornicatio et retributio injuriae permissa sunt, nec nocebant; in Testamento autem Novo gravi animadversione damnantur, si admittantur.



CAPUT XXI. De symbolo et oratione.

[4Kb] 1. Fidei symbolum et dominica oratio pro tota [Col. 0587A] lege parvulis Ecclesiae ad coelorum regna sufficit capessenda. Omnis enim latitudo 174 Scripturarum in eadem oratione dominica et symboli brevitate concluditur. Unde et propheta Isaias dicit: Abbreviationem audivi a Domino Deo exercituum, super universam terram. Attendite, et audite eloquium meum (Isai. V, 23).

2. Sed haec abbreviatio, aut illud intelligitur, quod Dominus dicit: Omnem legem et prophetas in duobus praeceptis dilectionis Dei et proximi pendere: aut propter ipsam Orationem dominicam, vel symboli brevitatem, in quibus (ut praedictum est) omnem Scripturarum coarctari (cernimus) latitudinem.



175 CAPUT XXII. De baptismo et communione.

[3Kb] 1. Solam Ecclesiam catholicam habere baptismum [Col. 0587B] ad salutem Zacharias propheta testatur: In die, inquit, illa, erit fons patens domui David et habitantibus in Jerusalem, in ablutionem peccatoris et menstruatae (Zach. [Col. 0588A] XIII, 1). Domus quippe David, et Jerusalem, Christi Ecclesia est in qua manat fons in ablutionem peccatorum Haeretici autem id solum imaginaria ostentatione faciunt; ideoque illis baptismus non ad remissionem peccatorum, sed ad supplicii testimonium datur.

[2Kb] 2. Pro solo originali reatu Inunt in inferno nuper nati infantuli 176 poenas, si renovati per lavacrum non fuerint. Proinde cum causa nuper natus damnatur infans, si non regeneratur, quia originis noxietate perimitur.

3. Cur parvuli peccato originali carentes per baptismum, et necdum proprium habentes delictum, a bestiis poenisque caeteris laniantur? Haec igitur causa est: baptismus enim a poena aeterna, non a praesentis vitae supplicio liberat. Quod si a poena praesenti homines [Col. 0588B] liberarentur per baptismum, ipsum putarent baptimi praemium, non illud aeternum. Ergo, soluto reatu peccati, manet tamen quaedam temporalis poena, [Col. 0589A] ut illa vita ferventius requiratur quae erit a poenis omnibus aliena.

4. Nullus negat fidelium etiam post baptismum quo peccata delentur, quotidie, quandiu in isto saeculo sumus, ad Deum nos debere converti. Quod quamvis sine intermissione sit quotidie agendum, nunquam tamen fecisse sufficiet.

[1Kb] 5. Qui in maternis uteris sunt ideo cum matre baptizari non possunt, quia qui natus adhuc secundum Adam non est, renasci secundum Christum non potest. Neque enim dici regeneratio in eo poterit quem generatio non praecessit.

[2Kb] 6. Qui intra Ecclesiam non ex dignitate Ecclesiae vivunt, sed fidem, quam 177 verbo tenent, operibus destruunt, de ipsis legitur: Multiplicati sunt super numerum [Col. 0589B] (Ps. XXXIX, 6), ut subaudias, in regno praedestinatorum.

[1Kb] 7. Qui scelerate vivunt in Ecclesia, et communicare non desinunt, putantes se tali communione mundari, discant nihil ad emundationem proficere sibi, [Col. 0590A] dicente propheta: Quid est quod dilectus meus in domo mea fecit scelera multa? Nunquid carnes sanctae auferent a te malitias tuas (Jer. XI, 15)? Et Apostolus: Probet, inquit, se homo, et sic de pane illo edat et de calice bibat (I ad Cor. XI, 28).



CAPUT XXIII. De martyrio.

1. Dei servus adversitate ulla non frangitur, sed pro veritatis defensione ultro se certamini offert, nec unquam pro veritate diffidit.

[1Kb] 2. Saepe ex discipulis ad martyrium eliguntur, qui suos doctores ad coronam praecedunt; et qui sunt ordine postremi, fiunt nonnunquam in certamine primi.

[5Kb] 3. Vir sanctus ultro se pro agone certaminis debet offerre justitiae; sed tamen agonis fructum videns [Col. 0590B] uberrimum, non debet 178 declinare laboris periculum. Quod si major est labor quam animarum lucrum, declinandus est labor, quem minimum comitatur augmentum. Utrumque enim fecit Apostolus qui et periculis se ultro dedit, ubi maximum animarum lucrum [Col. 0591A] vidit; et sapienter se periculo abstulit, in quo potiorem laborem quam lucrum esse perspexit. Ultro se Paulus apud Ephesum periculis obtulit, quia 179 potius periculo lucrum vidit. Damasci autem ideo periculo subtraxit semetipsum, quia nullum periculi ipsius arbitratus est fructum.

4. Disce quomodo ad martyrium se offerat quisque ultro, vel quomodo juxta sententiam Dei cingatur ab altero, et, quo non vult ipse, ducatur, nisi quod et propter gloriam futuram de certamine justus gaudet, et propter passionis violentiam refugit subire quod dolet.

5. Accipe exemplum adeundi sub trepidatione martyrii de usu bellandi, in quo exercitatus quisque in praelio et per audaciam certamen aggreditur, et [Col. 0591B] per timorem cunctatione movetur.

[1Kb] 6. Item accipe exemplum martyrii de reparatione humani corporis ad salutem; dum quisque et de spe reparationis gaudet, et de incisionibus ceu amarissimis poculis moeret.



CAPUT. XXIV. De sanctorum miraculis.

[2Kb] 1. Etsi apostolis virtus data est signorum propter fidem gentium nutriendam, Ecclesiae tamen data est virtus operum propter eamdem 180 fidem ornandam. Et tamen in ipsis apostolis plus erat mirabilis virtus operum quam virtus signorum. Ita et nunc in Ecclesia plus est bene vivere quam signa facere.

[1Kb] 2. Quod nunc Ecclesia non ea miracula faciat quae [Col. 0592A] sub apostolis faciebat, ea causa est, quia tunc oportebat mundum miraculis credere, nunc vero jam credentem oportet bonis operibus coruscare. Nam ideo tunc signa fiebant exterius, ut interius fides roboraretur.

[1Kb] 3. Jam in fide miracula quicunque requirit, vanam gloriam, ut laudetur, quaerit. Scriptum est enim: Linguae in signum sunt, non fidelibus, sed infidelibus (I Cor. XIV, 22). Ecce signum non est fidelibus necessarium, qui jam crediderunt, sed infidelibus, ut convertantur. Nam Paulus pro non credentium infidelitate patrem Publii de infirmitate febrium virtutibus curat (Act. XXVIII, 8), infirmantem vero Timotheum fidelem, non oratione, sed medicinaliter temperat, ut noveris, miracula pro incredulis, non pro [Col. 0592B] fidelibus fieri.

[1Kb] 4. Antequam Antichristus appareat, virtutes ab Ecclesia, et signa cessabunt, quatenus eam quasi abjectiorem persequatur audacius. Ob hanc utilitatem cessabunt sub Antichristo ab Ecclesia miracula et virtutes, ut per noc et sanctorum clareat patientia, et reproborum, qui scandalizabuntur, levitas ostendatur, et persequentium audacia ferocior efficiatur.



181 CAPUT XXV. De Antichristo et ejus signis.

[1Kb] 1. Omnis qui secundum Christianae professionis normam aut non vivit, aut aliter docet, Antichristus est.

2. Plerique autem Antichristi tempora non visuri [Col. 0593A] sunt, et tamen in membris Antichristi inveniendi sunt.

[2Kb] 3. Antequam veniat Antichristus, multa ejus membra praecesserunt, et pravae actionis merito caput proprium praevenerunt, secundum Apostoli sententiam, qui jam iniquitatis mysterium operari illum affirmat, etiam antequam reveletur (II Thess. II, 7).

4. Magnitudo signorum faciet sub Antichristo ut electi, si fieri potest, in errorem mittantur (Matth. XXIV, 24). Sed si electi, quomodo sunt in errorem mittendi? Ergo ibunt in errorem titubationis ad modicum prae multitudine prodigiorum, non tamen dejiciendi sunt a stabilitate sua terrorum impulsu atque signorum. Unde et ideo ponitur si fieri potest, quia electi perire non possunt, sed cito resipiscentes cordis errorem religione coercebunt: scientes praedictum [Col. 0593B] 182 a Domino esse, ut dum hoc fecerint adversarii, non conturbentur sancti.

[1Kb] 5. Tam mira facturus est prodigia et signa, dum venerit Antichristus, ut etiam electis quidam cordis gignatur scrupulus, quod tamen cito exsuperet in illis ratio, per quam scient in deceptionem reproborum et electorum probationem eadem fieri signa. In quo tempore per patientiam gloriosi erunt sancti, non per miracula, sicut martyres fuerunt priores. Illi enim et persecutores sustinebunt, et facientes prodigia. Proinde et durius bellum sustinebunt, quia non solum contra persequentes, sed etiam contra miraculis coruscantes dimicaturi sunt.

6. Gravius sub Antichristi temporibus contra Ecclesiam desaeviet Synagoga, quam in ipso adventu Salvatoris Christianos est persecuta.

[Col. 0593C] [1Kb] 7. Dum in martyres diabolus jam exercuerit magnam crudelitatem etiam ligatus, crudelior erit tamen sub Antichristi temporibus, quando etiam erit solvendus. Nam si tanta ligatus, quanta solutus faciet?

8. Quanto propinquius finem mundi diabolus videt, [Col. 0594A] tanto crudelius persecutiones exercet, ut quia se continuo damnandum conspicit, socios sibi multiplicet, cum quibus gehennae ignibus addicatur.

[1Kb] 9. Quanto breve tempus videt sibi restare diabolus, ut damnetur, tanto in magna persecutionis ira movetur, divina justitia permittente, ut glorificentur electi, sordidentur iniqui, et ut diabolo durior crescat damnationis sententia.



183 CAPUT XXVI. De resurrectione.

[1Kb] 1. Inchoatio pacis sanctorum est in hac vita, non perfectio. Tunc autem erit plenitudo pacis, dum ad Dei contemplationem absorpta carnis infirmitate convaluerint.

[Col. 0594B] [1Kb] 2. Resurrectio mortuorum, ut Apostolus ait, in virum perfectum, in mensuram aetatis plenitudinis Christi futura est (Ephes. IV, 13); in aetate scilicet juventutis, quae profectu non indiget, et absque inclinatione defectus in perfectione ex utraque parte et plena est, et robusta.

[1Kb] 3. Quamvis nunc filiorum Dei nomine homines fideles vocentur (Rom. VIII, 14), tamen ex eo quod hanc servitutem corruptionis patiuntur adhuc jugo servitutis addicti, sunt accepturi plenam filiorum Dei libertatem, Dum corruptibile hoc induerit incorruptionem (I Cor. XV, 53).

4. Nunc Deus per speculum agnoscitur, in futuro autem quisque electus facie ad faciem praesentabitur (I Cor. XIII, 12), ut ipsam speciem contempletur, [Col. 0594C] quam nunc per speculum videre conatur.

5. In hac vita electorum numero ad dexteram pertinentium, et reproborum, qui ad sinistram ituri sunt, Ecclesiam Dei compleri (dicitur); in fine autem saeculi sicut zizania a frumento disjungi.



CAPUT XXVII. De judicio.
[Col. 0595A]

[3Kb] 1. Judicii diem novit Christus, sed in Evangelio dicere et scire 184 discipulos noluit. Nam dum dicit idem Dominus per prophetam: Dies ultionis in corde meo (Isai. LXIII, 4), indicat se non nescire, sed nolle indicare.

[6Kb] 2. De domo Domini, sicut scriptum est (I Petr. IV, 17), incipit judicium, quando electi, id est, domus Dei, hic per flagella judicantur. Impii vero illic ad damnationem judicandi sunt. Unde et sequitur: Si autem primum a nobis, quis finis eorum qui non crediderunt?

[1Kb] 3. Ad districti examen judicis nec justitia justi secura est, nisi pietate divina, ut et ipsa justitia, [Col. 0595B] qua quisque justus est, Deo justificante, justificetur. Alioquin apud Deum et ipsa peccatum est. Inde est quod ait Job: Innocentem et impium ipse consumit. Consumitur quippe a Deo innox, quando ipsa innocentia liquidius requisita, et divinae innocentiae comparata nihil efficitur, nisi et ibi per divinae misericordiae pietatem homo justificetur. Consumitur item 185 a Deo impius, quando examinis divini subtilitate requiritur, ejusque detecta impietas judicata damnatur.

4. Consumitur innox et impius simul fine carnis, non poena damnationis.

5. Doctus pariter et indoctus moriuntur, sed morte carnis, non poena damnationis. Omnia autem pergunt ad unum locum, dum morte corporali in terram [Col. 0596A] et justus et impius revertuntur (Eccle. II, 16; III, 20). Retributio autem dissimilis, sicuti per eumdem Salomonem dicitur: Quid plus habet sapiens a stulto, nisi quod illuc pergit ubi vita est (Eccle. VI, 8)? Ergo omnes in terram pariter redeunt. Nam ubi vita est, non pariter pergunt.

6. Gemina punitur sententia impius, dum aut hic pro suis meritis mentis caecitate percutitur, ne veritatem videat; aut dum in fine damnabitur, ut debitas poenas exsolvat.

[1Kb] 7. Geminum est divinum judicium: unum quo et hic judicantur homines, et in futuro; alterum, quo propterea hic judicantur, ne illic judicentur. Ideoque quibusdam ad purgationem temporalis proficit poena; quibusdam vero hic inchoat damnatio, et illic perfecta [Col. 0596B] speratur perditio.

[1Kb] 8. In judicio reprobi humanitatem Christi, in qua judicatus est, videbunt, ut doleant, divinitatem vero ejus non videbunt, ne gaudeant. Quibus enim divinitas ostenditur, utique ad gaudium demonstratur.

[1Kb] 9. Pro diversitate conscientiarum et mitis apparebit in judicio 186 Christus electis, et terribilis reprobis. Nam qualem quisque conscientiam tulerit, tale et judicium habebit; ut, manente in sua tranquillitate Christo, illis solis terribilis appareat, quos conscientia in malis accusat.

[1Kb] 10. Duae sunt differentiae vel ordines hominum in judicio, id est, electorum et reproborum; qui tamen dividuntur in quatuor. Perfectorum ordo unus est, qui cum Domino judicat, et alius, qui judicatur · [Col. 0597A] utrique tamen cum Christo regnabunt. Similiter ordo reproborum partitur in duobus, dum hi qui intra Ecclesiam sunt mali judicandi sunt et damnandi; qui vero extra Ecclesiam inveniendi sunt, non sunt judicandi, sed tantum damnandi.

11. Primus igitur ordo eorum qui judicantur et pereunt opponitur illi ordini bonorum de quo sunt qui judicantur et regnant. Secundus ordo eorum qui non judicantur et pereunt opponitur illi ordini justorum in quo sunt hi qui non judicantur et regnant. Tertius ordo eorum qui judicantur et regnant illi ordini est contrarius de quo sunt qui judicantur et pereunt. Quartus ordo eorum qui non judicantur et regnant opponitur illi contrario ordini in quo illi sunt qui non judicantur et pereunt.



CAPUT XXVIII. De gehenna.
[Col. 0597B]

[1Kb] 1. Duplex damnatorum poena est in gehenna, quorum et mentem 187 urit tristitia, et corpus flamma juxta vicissitudinem, ut qui mente tractaverunt quod perficerent corpore, simul et animo puniantur et corpore.

[1Kb] 2. Ignem gehennae ad aliquid lumen habere, ad aliquid non habere; hoc est, habere lumen ad damnationem, ut videant impii unde doleant; et non habere ad consolationem, ne videant unde gaudeant.

[1Kb] 3. Apta fit comparatio de camino trium puerorum ad exemplum ignis gehennae. Nam sicut ille ignis non arsit ad trium puerorum supplicium, et arsit ad comburenda ligamina vinculorum, ita ignis gehennae et [Col. 0597C] lucebit miseris ad augmentum poenarum, ut videant unde doleant, et non lucebit ad consolationem, ne videant unde gaudeant.

[1Kb] 4. Inter hujus vitae et futurae infelicitatis miseriam multa discretio est. Illic enim et miseria est propter cruciationem dolorum, et tenebrae propter lucis aversionem: quorum unum in hac vita, id est, miseria est, aliud non est; in inferno autem utrumque est.



CAPUT XXIX. De poenis impiorum.
[Col. 0598A]

[1Kb] 1. Sicut fasciculi lignorum ad combustionem de similibus colligantur (Matth. XIII, 30), ita in judicii die similis culpae rei suis similibus jungentur, ut ex aequo poena constringat quasi in fasciculum quos actio similes fecit in malum.

[1Kb] 2. Sicut unusquisque sanctus in futuro judicio pro quantitate 188 virtutum glorificabitur, ita et unusquisque impius pro quantitate facinorum condemnabitur; nec deerit in supplicio futuro damnationis ordo, sed juxta qualitatem criminum, Propheta affirmante, discretio erit poenarum.

[1Kb] 3. De charorum quoque suorum suppliciis additur etiam poena defunctis, sicut apud inferos diviti sermo [Col. 0598B] praedicat evangelicus (Luc. XVI, 19); sicut pro augendo Judae supplicio dicit etiam psalmus: Commotione moveantur filii ejus, et mendicent (Psal. CVIII, 9).

4. Impii ex hoc durius in judicio puniendi sunt mentis dolore, ex quo visuri sunt justos gloriae beatitudinem meruisse.

[1Kb] 5. Cunctis videntibus est praecipitandus diabolus, quando sub aspectu omnium bonorum angelorum et hominum cum eis qui de parte ejus erunt in ignem aeternum mittendus est.

[1Kb] 6. Dum sublatus fuerit diabolus, ut damnetur, multi electi, qui in corpore sunt inveniendi, Domino ad judicium veniente, metu concutiendi sunt, videntes tali sententia impium esse punitum: quo terrore [Col. 0598C] purgandi sunt, quia, si quid eis ex corpore adhuc peccati remanserit, metu ipso quo diabolum damnari conspicium purgabuntur. Hinc est quod ait Job: Cum sublatus fuerit, timebunt angeli, et exterriti purgabuntur (Job. XLI, 16).

[43Kb] 7. Multos posse perire ex eis in die judicii, qui nunc electi esse videntur, et sancti, dicente propheta: Vocabit Dominus judicium ad ignem, et devorabit abyssum [Col. 0599A] multam, et comedet partem domus. Pars quippe domus devorabitur, quia illos etiam infernus absorbebit, qui nunc se esse in praeceptis coelestibus gloriantur; de quibus Dominus dicit: »Multi dicent mihi in illa die: Domine, Domine, 189 nonne in tuo nomine prophetavimus, et in tuo nomine daemonia ejecimus, et virtutes multas fecimus? Tunc confitebor illis quia nunquam novi vos. Discedite a me, omnes qui operamini iniquitatem, nescio qui estis (Matth. VII, 22, 23).«



CAPUT XXX. De gloria sanctorum.

[1Kb] 1. Non faciet in futurum cor miserum justorum compassione damnatorum condolendi affectio, ubi [Col. 0600A] tantum erit sanctorum de Dei contemplatione gaudium, ut tristitiae nullus tribuatur introitus.

2. Sicut comparatus color candidus nigro colori fit pulchrior, ita et sanctorum requies comparata damnationi malorum gloriosior erit.

[1Kb] 3. Sic justitia injustitiae, sic virtus vitio crescit. Ergo sanctorum crescet gloria, dum debita damnantur impii poena.

4. Post resurrectionem sanctis in carne promissa est coelorum ascensio, dicente ad Patrem Christo: Volo ut ubi sum ego, et ipsi sint mecum (Joan. XVII, 24). Si enim membra capitis sumus, et unus in se, et in nobis est Christus, utique ubi ipse ascendit, et nos ascensuri sumus.



LIBER SECUNDUS.
[Col. 0599]


190 CAPUT I. De sapientia.
[Col. 0599B]

1. Omnis qui secundum Deum sapiens est beatus est. Beata vita cognitio divinitatis est. Cognitio divinitatis [Col. 0599C] virtus boni operis est. Virtus boni operis fructus aeternitatis est.

[27Kb] 2. Qui secundum saeculum sapiens est, secundum Deum stultus est. Unde et propheta: Stultus, inquit, factus est omnis homo a scientia sua (Jerem. X, 14).

[1Kb] 3. Primum est scientiae studium quaerere Deum, deinde honestatem vitae cum innocentiae opere.

[31Kb] 4. Nullus sapientiam Dei plene recipit, nisi qui se ab omni abstrahere actionum cura contendit. Unde et scriptum est: Sapientia scribae in tempore otii, et qui minoratur actu, ipse percipiet eam (Eccli. XXXVIII, 25).

5. Non ad parvae intelligentiae arcem pervenit, qui scit secreta Dei se penetrare non posse. Tunc autem Deum recte cognoscitur, 191 quando eum perfecte scire nos denegamus.

[Col. 0600B] 6. Interdum quaedam nescire convenit. Nullus autem in culpa major est quam ille qui Deum nescit.

7. Investigationem veri multorum est quaerere, sed paucorum est invenire. Ea autem quae supra hominis intelligentiam sunt, scrutanda non sunt. Quidquid [Col. 0600C] supra hominis intellectum est quaerendum non est. Consilio autem divino reservandum est, ut hoc credatur esse justitia, quod divinae placuerit voluntati. Non enim poterit esse injustum quod justo complacet judici.

8. Omnis sapientia ex scientia et opinatione consistit. Melior est autem ex scientia veniens quam ex opinatione sententia. Nam illa vera est, ista dubia.

[1Kb] 9. Ad majoris culpae cumulum pertinet scire quemquam quod sequi debeat, et sequi nolle quod sciat. Unde et Dominus: Servus, inquit, sciens voluntatem Domini sui, et non faciens, digne plagis vapulabit multis (Luc. XII, 47). Et Jacobus: Scienti bonum et non facienti, peccatum est (Jac. IV, 17).

10. Simplicitatem cum ignavia vocari stultitiam, [Col. 0601A] simplicitatem vero cum prudentia vocari sapientiam.

11. Utile est multa scire et recte vivere. Quod si utrumque non valemus, melius est ut bene vivendi studium quam multa sciendi sequamur.

12. Non pertinere ad beatitudinem consequendam scientiam rerum, nec esse beatum multa scire, sed esse magnum beate vivere.

[1Kb] 13. Nihil prodesse omnem scire prudentiam cum ignorantia Dei, et nihil obesse scientibus Deum ignorantiam mundi. Perfecte autem scit, qui potius Deum et ista non pro se, sed pro Deo scit.

14. Nihil obesse cuiquam si per simplicitatem anquam de elementis indigne sentiat, dummodo de Deo vera pronuntiet. Nam quamvis de incorporeis corporeisque [Col. 0601B] naturis nequeat quisque disputare, beatum tamen illum facit vita recta cum fide.



192 CAPUT II. De fide.

1. Non posse ad veram beatitudinem pervenire, nisi per fidem; beatum autem esse, qui et recte credendo bene vivit, et bene vivendo, fidem rectam custodit.

2. Deus, si creditur, merito invocatur et quaeritur; ac per hoc tunc perfecte laudatur, quando invocatur et creditur.

3. Non tantum id credendum est, quod sensu carnis dignoscimus, sed magis etiam quod intellectu mentis conspicimus, id est, Deum. Sine fide nemo potest placere Deo (Hebr. XI, 6): Omne enim quod non est [Col. 0601C] ex fide peccatum est (Rom. XIV, 23).

4. Fides nequaquam vi extorquetur, sed ratione atque exemplis suadetur. A quibus autem exigitur violenter, perseverare in eis non potest: exemplo, ut quidam ait, novellae arboris, cujus si quis cacumen violenter impresserit, denuo, dum laxatur, in id quod fuerat, confestim revertitur

[1Kb] 5. Sicut homo, libero arbitrio conditus, sua sponte divertit a Deo, ita ex propria mentis conversione credendo, recurrit ad Deum, ut et libertas agnoscatur arbitrii per propriam voluntatem, et beneficium gratiae per acceptam fidei veritatem.

6. In corde respicit Deus fidem, ubi se non possunt homines excusare, qui ore simulant veritatis professionem et corde retentant erroris impietatem.

[Col. 0601D] [1Kb] 7. Sicut nihil proficit fides quae ore retinetur, et corde non creditur, ita nihil profutura fides, quae [Col. 0602A] corde tenetur, si ore non proferatur. De tali enim fide propheta ita quosdam objurgat, dicens: Periit fides, ablata est de ore eorum (Jerem. VII, 28). Fides enim quae corde creditur, confessione oris ad salutem profertur (Rom. X, 10).

8. Vacuam esse sine operibus fidem, et frustra sibi de sola fide 193 blanditur, qui bonis operibus non ornatur.

[1Kb] 9. Qui crucem portat debet et mundo mori. Nam ferre crucem, et mori, mortificare seipsum est; ferre, et non mori, simulatio hypocritarum est.

[1Kb] 10. Qui per fidem cognitionem Dei habent, et operibus obscurantur, exemplum Balaam sequuntur; qui cadens opere, apertos oculos habuit per contemplationis fidem.

[Col. 0602B] [1Kb] 11. Carnales fidem non pro virtute animi, sed pro commodo quaerere temporali. Unde et Dominus dicit: Quaeritis me, non quia vidistis signa, sed quia manducastis de panibus (Joan. VI, 26).

12. Christianus malus, dum secundum Evangelii doctrinam non vivit, etiam ipsam fidem, quam verbo colit, oborta tentatione, facile perdit.

[1Kb] 13. Multi fide tantum Christiani sunt, opere vero a Christiana doctrina dissentiunt. Multi quoque fidem Christi ex corde non amant, sed humano terrore eamdem per hypocrisim tenere se simulant. Et qui esse non possunt aperte mali, per terrorem ficte boni noscuntur.

14. Amatores mundi pugnant aliquando pro fide, et aliis quidem proficiunt; ipsi vero, amore terreno [Col. 0602C] implicati, coelestia non requirunt, sed verbo tantum fidem defendunt.

[1Kb] 15. Quidam pro fide etiam haereticos insequuntur, sed per arrogantiam eos qui intra Ecclesiam sunt contemnunt. Adversarios quidem fidei confutant pro infidelitate, sed fideles premunt fasce superbiae.



CAPUT III. De charitate.

[13Kb] 1. Quamvis nonnulli fide atque operibus sanctis videantur esse participes, tamen, quia privantur charitate fraternae dilectionis, 194 nullum habent incrementum virtutis. Nam sicut ait Apostolus: Si tradidero corpus meum, ut ardeam, charitatem non habuero, nihil mihi prodest (I Cor. XIII, 3).

2. Sine amore charitatis, quamvis quisque recte [Col. 0602D] credat, ad beatitudinem pervenire non potest, quia tanta est charitatis virtus, ut etiam prophetia et martyrium sine illa nihil esse credantur.

[Col. 0603A] [1Kb] 3. Nullum praemium charitate pensatur. Charitas enim virtutum omnium obtinet principatum. Unde et vinculum perfectionis charitas ab Apostolo dicitur (Coloss. III, 14), eo quod universae virtutes ejus vinculo religentur.

[1Kb] 4. Dilectio Dei morti comparatur dicente Salomone: Valida est ut mors dilectio (Cant. VIII, 6); idcirco, quia sicut mors violenter separat animam a corpore, ita et dilectio Dei violenter segregat hominem a mundano et carnali amore.

5. Qui Dei praecepta contemnit, Deum non diligit. Neque enim regem diligimus, si odio leges ejus habemus.

6. Tenenda est cum sanctis viris unitas charitatis; et quanto se quisque mundo, tanto opus [Col. 0603B] est ut se associet honorum consortio.

7. Charitas in dilectione Dei et proximi constat. Servat autem in se dilectionem Dei, qui a charitate non dividitur proximi. Qui a fraterna societate secernitur, a divinae charitatis participatione privatur. Nec poterit Deum diligere, qui noscitur in proximi dilectione errare. Christus Deus et homo est. Totum ergo Christum non diligit, qui hominem odit.

8. Bonorum discretionis est, non odire personas, sed culpas; et recte dicta pro falsis non spernere, sed probare.

[1Kb] 9. Qui imperfecti sunt in Dei amore, saepe vitia superare disponunt; sed pondere vitiorum gravati, rursus ad ea vitia quae optant relinquere revolvuntur.



195 CAPUT IV. De spe.
[Col. 0603C]

1. Qui male agere non desistunt, vana spe indulgentiam de Dei pietate requirunt; quam recte quaererent, si ab actione prava cessarent.

[1Kb] 2. Metuendum valde est ut neque per spem veniae, quam promittit Deus, perseveranter peccemus; neque quia juste peccata distringit, veniam desperemus; sed utroque periculo evitato, et a malo declinemus, et de pietate Dei veniam speremus. Omnis quippe justus spe et formidine nitet, quia nunc illum ad gaudium spes erigit, nunc ad formidinem terror gehennae addicit.



CAPUT V. De gratia.
[Col. 0604A]

1. Interdum peccantibus nobis sua Deus dona non retrahit, ut ad spem divinae propitiationis mens humana consurgat. Nam non potest conversum spernere, quem peccantem suis beneficiis provocat ad se redire.

[1Kb] 2. Confessionem hominis non esse humanae virtutis. Nam si confessionem boni operis non in nobis Deus operatur, cur per prophetam dicitur: Confessio et magnificentia opus ejus (Psal. CX, 3)? Ab illo enim nobis omnia bona, gratia praeveniente, donantur. Nam nihil boni operis dedimus, per quod confessionem fidei accipere mereamur.

3. Profectus hominis donum Dei est. Nec a se [Col. 0604B] potest quisquam, sed a Domino corrigi. Non enim quidquam boni habet proprium homo, cujus via non est ejus, testante propheta: Scio, Domine, quia non est hominis via ejus; nec viri est ut ambulet et dirigat gressus suos (Jerem. X, 23).

196 [1Kb] 4. Sciant liberi arbitrii defensores nihil posse in bonum sua praevalere virtute, nisi divinae gratiae sustententur juvamine. Unde et per prophetam Dominus dicit: Perditio ex te tua, Israel, tantum in me auxilium tuum (Ose XIII, 9). Quasi diceret: Ut pereas, tuo merito; ut salveris, meo auxilio.

[1Kb] 5. Hominis meritum superna gratia non ut veniat invenit, sed postquam venerit facit; atque ad indignam mentem veniens, facit in ea meritum, quod remuneret qui solum invenerat quod puniret. Quid [Col. 0604C] enim ex se ille latro meruit, qui de faucibus diaboli crucem ascendit, de cruce paradisum adiit? Reus quidem ille, et fraterno sanguine venit cruentus, sed divina gratia in cruce est mutatus. Sciendum quod et nostra sit justitia in his quae recte agimus; et Dei gratia, eo quod eam mereamur. Haec enim et dantis Dei, et accipientis est hominis. Sicut et panem nostrum dicimus, quem tamen a Deo accipere postulamus.

[1Kb] 6. Spiritualis gratia non omnibus distribuitur, sed tantummodo electis donatur. Non enim omnium est fides, quam quidem etsi plurimi suscipiunt, opus tamen fidei non consequuntur.

[1Kb] 7. In divisione donorum diversi percipiunt diversa [Col. 0605A] Dei munera; non tamen conceduntur uni omnia, ut sit pro humilitatis studio quod alter admiretur in altero. Nam quod in Ezechiele animalium alae altera ad alteram percutiuntur (Ezech. I), virtutes designantur sanctorum mutuo sese affectu provocantium atque alterno exemplo invicem sese erudientium.

8. Munera gratiarum alii ista, alii vero donantur illa. Nec dantur ita habere uni, ut non egeat alterius.

197 [1Kb] 9. Posse fieri non est dubium ut hi quos quidam virtutum excellentia antecedunt, Dei repentina praeventi gratia, quosdam compendio sanctitatis praeveniant; et dum sint conversione postremi, subito efficiuntur virtutis culmine primi.

10. Dum quisque aliquod donum accipit, non appetat amplius quam quod meruit, ne, dum alterius [Col. 0605B] membri officium arripere tentat, id quod meruit perdat. Conturbat enim corporis ordinem totum, qui non suo contentus officio subripit alienum.

[1Kb] 11. Mali dona ideo ad damnationem accipiunt, quia non ad Dei laudem, sed ad suam vanitatem utuntur. Bonis male utuntur qui ea quae a Deo illis donata sunt in malos usus assumunt, sicut ingenium, sicut et caetera Dei dona.

[1Kb] 12. Multis Dei donis gaudemus, quae nos ab eo percepisse cognoscimus. Nam quod sapientes sumus, quod potentes existimus, non alterius, sed potius divino munere sumus. Utamur ergo optime divinis beneficiis, quatenus et Deum non poeniteat dedisse, et nobis accepisse sit utile.

[1Kb] 13. Auferre Deus dicitur homini donum aliquod, [Col. 0605C] quod homo non habuit, id est, quod accipere non meruit. Sicut et obdurare dicitur Deus hominem, non ejus faciendo duritiam, sed non auferendo eam quam sibi ipse nutrivit. Non aliter et obcaecare dicitur quosdam Deus, non ut in eis eamdem ipse caecitatem faciat, sed quod pro eorum inutilibus meritis caecitatem eorum ab eis ipse non auferat.

14. Plerisque Dei dona dantur, perseverantia vero doni non datur. Et inde est, quod quidam principia habent conversionis bonae, fine vero malo clauduntur. Electi vero accipiunt et conversionis donum, et perseverantiam doni. Ea ergo causa est, quod quidam et bene incipiunt, et bene finiunt.



198 CAPUT VI. De praedestinatione.
[Col. 0606A]

[1Kb] 1. Gemina est praedestinatio, sive electorum ad requiem, sive reproborum ad mortem. Utraque divino agitur judicio, ut semper electos superna et interiora sequi faciat, semperque reprobos ut infimis et exterioribus delectentur deserendo permittat.

2. Sicut ignorat homo terminum lucis et tenebrarum, vel utriusque rei quis finis sit, ita plenius nescit quis ante suum finem luce justitiae praeveniatur, vel quis peccatorum tenebris usque in suum terminum obscuretur, aut quis post lapsum tenebrarum conversus resurgat ad lucem. Cuncta haec Deo patent, homini vero latent.

[Col. 0606B] 3. Quamvis justorum conversatio in hac vita probabilis sit, incertum tamen hominibus esse ad quem sint finem praedestinati, sed omnia reservari futuro examini

[1Kb] 4. Mira dispositio est supernae distributionis, per quam hic justus amplius justificatur, impius amplius sordidatur (Apoc. XXII); malus ad bonum aliquando convertitur, bonus ad malum aliquando reflectitur. Vult quis esse bonus, et non valet; vult alter esse malus, et non permittitur interire. Datur ei qui vult esse bonus; alius nec vult, nec datur ei ut sit bonus. Iste nascitur in errore, et moritur; ille in bono quo coepit, usque in finem perdurat. Tandiu iste stat, quousque cadat; ille diu male vivendo in fine salvatur, respectusque convertitur.

[Col. 0606C] 199 5. Vult prodesse in bono justus, nec praevalet; vult nocere malus, et valet. Iste vult Deo vacare, et saeculo impeditur; ille negotiis implicari cupit, nec perficit.

6. Dominatur malus bono, bonus damnatur pro impio, impius honoratur pro justo. Et in hac tanta obscuritate non valet homo divinam perscrutari dispositionem, et occultum praedestinationis perpendere ordinem.



CAPUT VII. De conversis.

[2Kb] 1. Non inchoantibus praemium promittitur, sed perseverantibus, sicut scriptum est: Qui perseveraverit [Col. 0607A] usque in finem, hic salvus erit (Matth. X, 22; XXIV, 13)

[1Kb] 2. Tunc enim placet Deo nostra conversio, quando bonum, quod inchoamus, perseveranti fine complemus Nam sicut scriptum est: Vae his qui sustinentiam perdiderunt, id est, opus bonum non consummaverunt (Eccle. II, 16).

[1Kb] 3. Indulgentia peccatorum, sciendum, ubi, quando, vel qualibus datur. Ubi quippe? nisi intra Ecclesiam catholicam? Quando, nisi ante venturi exitus diem? Quia ecce nunc tempus acceptabile, ecce nunc dies salutis (II Cor. VI, 2). Qualibus, nisi conversis, qui per humilitatem 200 ad parvulorum transeunt imitationem? de quibus dicitur: Talium est enim regnum coelorum (Matth. XIX, 14).

[Col. 0607B] 4. Nemo perpendere potest quanti sit ponderis in justitia, vel quanti fulgoris radio justitia clareat, nisi qui prius toto mentis nisu convertatur ad Deum, quatenus ipso lumine quo illustratur et suam foeditatem agnoscat, et lumen quod caeco corde non intuebatur intelligat.

5. Tunc autem inattingibilem intelligi posse divinam justitiam, dum eam quisque sequi conversus tentaverit, quia lux non intelligitur, nisi cum videtur.

6. Judicium quod in hominis potestate consistit conversionis est gratia, per quam nosmetipsos judicamus, quando flentes mala nostra punimus, et bono quod ex Deo nobis est solidius inhaeremus.

7. Tripertitus describitur esse uniuscujusque conversi profectus, id est, primus, corrigendi a malo; [Col. 0607C] secundus, faciendi bonum, tertius, consequendi boni operis praemium. Nam quod ait propheta: Solve fasciculos deprimentes (Isai. LVIII, 6), mali est emendatio: Quod vero adjecit: Frange esurienti panem tuum, operis boni est actio. In eo vero quod subjungit: Tunc erumpet matutinum lumen tuum, operis boni est retributio. Ergo non proficit facere bonum, nisi correctum fuerit malum. Non poterit quisquam ad contemplationem Dei proficere, nisi se prius in bonis studuerit actibus exercere.

8. Multis modis terret Deus homines, ut vel sero convertantur, atque exinde magis erubescant, quod [Col. 0608A] tandiu exspectati sunt ut redirent. Nam nunc minis, nunc plagis, nunc revelationibus quosdam concutit, ut qui voluntate converti despiciunt, commoti terroribus corrigantur.

[6Kb] 9. Plerique ex sola mentis devotione convertuntur ad Deum; nonnulli vero coacti plagis convertuntur, qui ex devotione non convertebantur, juxta capitulum psalmi dicentis: In freno et camo maxillas eorum constringe, qui non approximant ad te (Psal. XXXI, 9).

10. Plerique autem, dum devotione non convertuntur, plagae 201 stimulis feriuntur; qui tamen nec sub verbere sentiunt, ut aliquatenus corrigantur, sicut Aegyptus, qui et poenas luit, et emendari nequivit. De talibus enim ait propheta: Percussisti eos, et non doluerunt; attrivisti eos, et renuerunt suscipere [Col. 0608B] disciplinam (Jerem. V, 3.)

[1Kb] 11. Nonnulli viri saeculares elatione mentis tumentes, postmodum conversi ad Deum, religiosa sequuntur obedientia Christum; et qui antea celsitudine mundiali tumebant, postea ipsam elationem in studio humilitatis commutant.

[1Kb] 12. Quidam sunt qui jam secrete conversi sunt, quorum conversio, quia non procedit ad publicum, apud aestimationem humanam, quales fuerunt, tales adhuc esse putantur; jam tamen in Dei oculis surrexerunt. Item quidam adhuc humano judicio stare cernuntur; jam tamen in Dei oculis ceciderunt.

[1Kb] 13. Multi apud homines reprobi sunt, et apud Deum electi; atque item multi apud homines electi putantur, et apud Deum reprobi existunt, Salomone [Col. 0608C] dicente: Vidi, inquit, impios sepultos, qui cum adhuc viverent, in loco sancto erant, et laudabantur in civitate quasi justorum operum (Eccle. VIII, 10). Nullus ergo se putet electum, ne forte jam apud Deum sit reprobus.



CAPUT VIII. De primordiis conversorum.

[1Kb] 1. Trimodum genus est conversionis ad Deum, inchoationis cum dulcedine, medietatis cum labore, perfectionis cum requie. Sed tamen plerumque alii incipiunt a dulcedine, alii a tentationum amaritudine.

[Col. 0609A] [1Kb] 2. Omnis conversus ante ex netu inchoet peccatorum, et sic transeat ad desiderium supernorum. Prius enim lacrymis purganda sunt vitia quae gessimus, et tunc munda mentis acie id quod 202 quaerimus contemplemur, ut dum antea flendo peccati a nobis caligo detergitur, mundatis cordis oculis libere superna inspiciantur.

[1Kb] 3. Ante necesse est timore converti ad Deum, ut metu futurarum poenarum carnales illecebrae devincantur. Deinde oportet, abjecto timore, ad amorem vitae aeternae transire. Perfecta enim charitas foras mittit timorem (I Joan. IV, 18); qui autem timet, poenam habet, et non est perfectus. Unde et Apostolus: Non enim accepistis spiritum servitutis iterum in timore, sed accepistis spiritum adoptionis (Rom. VIII, 15); [Col. 0609B] per quem scilicet jam non peccati poena servos comprimit, sed amor justitiae liberos reddit.

4. Necesse est omni converso ut post timorem consurgere ad charitatem Dei debeat, quasi filius, nec semper sub timore jaceat, quasi servus. Tunc enim amorem nostrae conversionis ostendimus, si denuo ut patrem diligimus, quem prius servili mente vere ut Dominum formidabamus.

[1Kb] 5. Primordia conversorum blandis refovenda sunt modis, ne si ab asperitate incipiant, exterriti ad priores lapsus recurrant. Qui enim conversum sine lenitate erudit, exasperare potius quam corrigere novit.

[1Kb] 6. Conversus quisque antea ab opere corrigendus est, postea vero a cogitatione, ut prius refrenet pravum actum, deinde appetitum delictum, ut quod jam [Col. 0609C] in opere non apparet, in cogitatione nequaquam perduret.

7. Omnis nova conversio adhuc pristinae vitae habet commistionem: propterea nequaquam ea virtus procedere ad hominum oculos debet, donec conversatio vetus funditus ab animo exstirpetur.

8. Quisquis ex deteriore jam melior esse coepit, caveat de acceptis extolli virtutibus, ne gravius per vanam gloriam corruat, quam prius per lapsum vitiorum jacebat.



203 CAPUT IX. De conflictu conversorum.

1. Quisque conversus si mox omnes carnis stimulos calcare cupiat, et summa virtutum subire contendat, si forte adhuc aliqua adversa de carnis molestiis [Col. 0609D] tolerat, non frangatur, quia dispensator bonorum novit adversitates reprimere vitiorum successione virtutum.

2. Tunc magis gravari se quisque impulsu vitiorum [Col. 0610A] agnoscit, dum ad cognitionem Dei accesserit, sicut populus Israel graviori onere ab Aegyptiis premitur, dum per Moysen divina illi cognitio aperitur (Exod. V).

3. Vitia enim ante conversionem quasi pacem in homine habent, quando autem expelluntur, acriori virtute consurgunt. Fiunt autem inimica converso, quae peccatori prospere blandiebantur; atque item fiunt blanda converso, quae peccatori adversa exstiterunt.

[1Kb] 4. Multos habet conflictus Dei servus ex recordatione operum praeteritorum; multique post conversionem etiam nolentes motum libidinis sustinent, quod tamen ad damnationem non tolerant, sed ad probationem, scilicet ut semper habeant pro excutienda [Col. 0610B] inertia hostem, cui resistant, dummodo non consentiant. Unde et noverint servi Dei se etiam a peccatis jam esse mundatos, sed tamen cogitationum turpium adhuc interpellatione pulsari.

[1Kb] 5. Ante conversionem praecedit turba peccatorum, post conversionem sequitur turba tentationum. Illa se objiciunt, ne ad Deum convertamur; ista se ingerunt, ne liberis cordis oculis Deum cernamus: utriusque tumultus insolentiam nobis gignit, intentionemque nostram saepe fraude multimoda intercludit.

6. Utile est Dei servo post conversionem tentari, quatenus a torpore negligentiae, sollicitantibus vitiis, ad virtutes animum per exercitium praeparet vitiorum.



204 CAPUT X. De remissa conversione.
[Col. 0610C]

1. Multos remissa conversio in pristinos errores reducit, ac vivendi tempore resolvit; horum ergo exempla quisque conversus evita, ne dum timorem Dei a torpore incipis, rursus mundanis erroribus immergaris.

2. Tepidus in conversione otiosa verba et vanas cogitationes noxias esse non conspicit; quod si a torpore mentis evigilaverit, ea quae levia existimabat confestim, quasi horrenda atque atrocia pertimescit.

[1Kb] 3. Fraus et desidia in omni bono opere formidanda est. Fraudem facimus Deo, quoties de bono opere nostro nosmetipsos, non Deum laudamus. Desidiam vero agimus, quoties per torporem languide ea quae [Col. 0610D] Dei sunt operamur.

[1Kb] 4. Omnis ars saeculi hujus strenuos amatores habet, et ad exsequendum promptissimos; et hoc proinde fit, quia praesentem habet operis sui remunerationem. [Col. 0611A] Ars vero divini timoris plerosque habet sectatores languidos, tepidos, pigritiae inertia congelatos; sed hoc proinde, quod labor eorum non pro praesenti, sed pro futura remuneratione differtur. Ideoque dum eorum laborem mercedis retributio non statim consequitur, spe pene dissoluta languescunt. Unde et magna illorum gloria praeparatur, qui bonae conversionis vitae principia augmento solidiore consummant, atque eo ad promerendam retributionem clariores praeparantur, quo firmius duri itineris labores et inchoant et consummant.

[1Kb] 5. Quidam primo conversionis calore ad virtutes sese accingunt, accedente vero progressu, dum immoderate terrenis rebus incumbunt, pulvere infimi appetitus obscurantur; unde et Dominus de bonis [Col. 0611B] seminibus dicit: Quod autem cecidit in spinis, hi sunt qui 205 audiunt verbum Dei (Matth. XIII), et sollicitudine saeculi, vel fallacia divitiarum suffocant verbum, et sine fructu efficitur.

[1Kb] 6. Nuper conversi nequaquam debent in curis exterioribus provehi. Nam si implicentur, confestim, quasi plantata arbuscula, et necdum radice praefixa, concutiuntur pariter et arescunt.

[1Kb] 7. Valet interdum conversis pro animae salute mutatio loci. Plerumque enim, dum mutatur locus, mutatur et mentis affectus. Congruum est enim inde etiam corporaliter avelli, ubi quisque illecebris deservivit; nam locus ubi prave quisque vixit, hoc in aspectu mentis opponit quod semper ibi vel cogitavit, vel gessit.



CAPUT XI. De exemplis sanctorum.
[Col. 0611C]

[2Kb] 1. Ad conversionem seu correctionem mortanum multum prosunt exempla bonorum. Mores enim inchoantium non queunt proficere ad bene vivendum, nisi perfectorum informentur exemplis patrum.

2. Reprobi autem non attendunt documenta bonorum, quae imitentur ad melius; sed proponunt sibi exempla malorum, quibus ad suorum morum perversitatem utantur in pejus.

[1Kb] 3. Ob hanc utilitatem scribuntur sanctorum ruinae et reparationes, ut spem faciant salutis humanae, ne quisquam post lapsum 206 poenitendo desperet [Col. 0612A] veniam, dum conspicit sanctorum reparationem fuisse etiam post ruinam.

4. Sciant flagitio dediti ad quam utilitatem eorum exempla proponantur sanctorum, scilicet, ut aut sint quos imitentur ad reparationem, aut certe ex eorum comparatione durius de inobedientia puniantur.

[1Kb] 5. Propterea virtutes sanctorum ad exemplum nostrum Deus proposuit, ut quanto de imitatione eorum conferri possunt nobis justitiae praemia, tanto de perseverantia mali sint graviora tormenta.

6. Si enim ad boni incitamentum divina, quibus admonemur, praecepta deessent, pro lege nobis sanctorum exempla sufficerent. At contra, dum et nos Deus praeceptis suis admoneat, et vitae sanctorum boni operis nobis exempla proponat, nulla est [Col. 0612B] jam de reatu excusatio, quia et lex Dei aures nostras quotidie pulsat, et factorum documenta bonorum cordis nostri intima provocant.

7. Et si pravorum saepe secuti sumus exempla, cur non imitemur sanctorum digna, et Deo placita facta? et si apti fuimus imitari iniquos in malum, cur pigri sumus imitari justos in bonum?

[1Kb] 8. Orandus est Deus, ut virtutes quas sanctis praeparavit ad coronam, nobis ad profectum sint positae, non ad poenam. Proficient autem ad profectum nostrum, si tot exempla voluerimus imitari virtutum. Certe si ea potius aversati quam imitati fuerimus, ad damnationem nostram erunt, qui ea legendo implere negleximus.

[1Kb] 9. Multi vitam sanctorum imitantur, et de moribus [Col. 0612C] alterius effigiem virtutis sumunt, tanquam si imago quaelibet intendatur, et de ejus similitudine species picta formetur; sicque fit ad imaginem similis ille qui ad similitudinem vivit imaginis

10. Qui sanctum virum imitatur, quasi exemplar aliquod intuetur, seseque in illo, quasi in speculo, perspicit, ut adjiciat quod deesse virtutis agnoscit. Minus enim seipsum homo ex semetipso 207 considerat; sed dum alterum intendit, id quod minus est luminis adjicit.

11. Perfectorum est jam virorum non quemlibet sanctorum imitando, sed ipsam veritatem intuendo, ad cujus imaginem facti sunt, justitiam operari. Hoc [Col. 0613A] indicat, quod scribitur: Faciamus hominem ad imaginem et similitudinem nostram (Gen. I, 26), quia ipsam intelligendo imitatur divinitatem, ad cujus factus est similitudinem. Iste ergo tantus est, ut non egeat homine demonstratore justitiae, sed ipsam contemplando imitetur justitiam.

[1Kb] 12. Exempla sanctorum, quibus aedificatur homo, varias (faciunt) consectari virtutes: humilitatis ex Christo, devotionis ex Petro, charitatis ex Joanne, obedientiae ex Abraham, patientiae ex Isaac, tolerantiae ex Jacob, castimoniae ex Joseph, mansuetudinis de Moyse, constantiae de Josue, benignitatis de Samuele, misericordiae de David, abstinentiae de Daniele; sic et caetera facta priorum quo labore, quo moderamine, quave intentione, vel compunctione [Col. 0613B] gerantur, vir sanctus imitando considerat.



CAPUT XII. De compunctione cordis.

[1Kb] 1. Compunctio cordis est humilitas mentis cum lacrymis, exoriens de recordatione peccati et timore judicii.

2 Illa est conversis perfectior compunctionis affectio, quae omnes a se carnalium desideriorum affectus repellit, et intentionem suam toto mentis studio in Dei contemplatione defigit.

[1Kb] 3. Geminam esse compunctionem, qua propter Deum anima cujusque electi afficitur, id est, vel dum operum suorum mala considerat, vel dum desiderio aeternae vitae suspirat.

[1Kb] 4. Quatuor esse qualitates affectionum, quibus [Col. 0613C] mens justi taedio salubri compungitur: hoc est, memoria praeteritorum facinorum, recordatio futurarum poenarum, consideratio peregrinationis suae 208 in huius vitae longiquitate, desiderium supernae [Col. 0614A] patriae, quatenus ad eam quantocius valeat pervenire.

[1Kb] 5. Quisque peccatorum memoria compungitur ad lamenta, tunc Dei se sciat visitari praesentia, quando id, quod se admisisse recolit interius erubescit, suoque judicio poenitendo jam punit. Nam tunc Petrus flevit, quando in eum Christus respexit (Matth. XXVI, 75). Unde et psalmus: Respexit, inquit, et commota est, et contremuit terra (Psal. XVII, 8).

6. Gressus Dei sunt in cor hominis interior vis, qua bona desideria surgunt, ut calcentur mala. Quando ergo ista in corde hominis fiunt, sciendum est tunc esse Deum per gratiam cordi humano praesentem; unde se tunc magis homo acuere ad compunctionem debet, quando sentit et Deum interius operantem.

[Col. 0614B] 7. Quomodo mens hominis justi ex vera compunctione rapiatur, et qualiter infirmata revertatur degustatae lucis magnitudine, illum nosse posse qui jam aliquid exinde gustavit.

[1Kb] 8. Sunt qui non ex vera cordis compunctione sui accusatores fiunt, sed tantum ad hoc esse se peccatores assignant, ut ex ficta humilitate confessionis locum inveniant sanctitatis.



CAPUT XIII. De confessione peccatorum, et poenitentia.

[1Kb] 1. Ex eo unusquisque justus esse incipit, ex quo sui accusator exstiterit. Multi autem e contra semetipsos peccatores fatentur, et tamen semetipsos a peccato non subtrahunt.

[3Kb] 2. Magna jam justitiae pars est, seipsum nosse [Col. 0614C] hominem, quod 209 pravus est, ut ex eo divinae virtuti subdatur humilius, ex quo suam infirmitatem agnoscit.

[1Kb] 3. Bene se judicat justus in hac vita, ne judicetur [Col. 0615A] a Deo damnatione perpetua. Tunc autem judicium de se quisque sumit, quando per dignam poenitentiam sua prava facta condemnat.

[1Kb] 4. Amaritudo poenitentiae facit animum, et sua facta subtilius discutere, et dona Dei, quae contempsit, flendo commemorare. Nihil autem pejus quam culpam agnoscere, nec deflere.

5. Duplicem habere debet fletum in poenitentia omnis peccator, sive quia per negligentiam bonum non fecit, seu quia malum per audaciam perpetravit. Quod enim oportuit non gessit; et gessit quod agere non oportuit.

6. Ille poenitentiam digne agit, qui reatum suum satisfactione legitima plangit, condemnando, scilicet, ac deflendo quae gessit, tanto in deplorando profusius, [Col. 0615B] quanto exstitit in peccando proclivius.

[2Kb] 7. Ille poenitentiam digne agit, qui sic praeterita mala deplorat, 210 ut futura iterum non committat. Nam qui plangit peccatum, et iterum admittit peccatum, quasi si quis lavet laterem crudum, quem quanto magis eluerit, tanto amplius lutum fecit.

8. Quamvis quisque sit peccator, et impius, si ad poenitentiam convertatur, consequi posse veniam creditur.

9. Nullus de bonitate Dei dubitat, sed sola accipientium pravitas conferri sibi indulgentiam abnegat.

[1Kb] 10. In hac vita tantumdem poenitentiae patet libertas; post mortem vero nullam correctionis esse licentiam (constat). Unde et Dominus dicit: Me oportet operari opera ejus qui me misit, donec dies [Col. 0615C] est; veniet autem nox, quando nemo potest operari (Joan. IX, 4). Hinc et propheta: Date, inquit, Domino Deo vestro gloriam, antequam tenebrescat (Jerem. XIII, 16); id est, antequam mors aeterna praeveniat. In hac vita dum estis, Deum per poenitentiam glorificate.

11. Adhuc in hoc saeculo poenitentiam operantibus Dei misericordia subvenit. In futuro autem jam non operamur, sed rationem nostrorum operum ponimus.

12. Per id deteriorantur plerumque iniqui, per quod per patientiam Dei spatium accipiunt emendandi; qua illi mora vivendi non utuntur ad [Col. 0616A] poenitentiam, sed ad peccandi usurpant audaciam. A malo autem in deterius vadit, qui tempus sibi ad poenitendum indultum, ad libertatem pravi operis vertit.

13. Festinare debet ad Deum poenitendo unusquisque dum 211 potest, ne, si dum potest noluerit, cum tarde voluerit, omnino non possit. Proinde propheta ait: Quaerite Dominum, dum inveniri potest, invocate eum, dum prope est (Isai. LV, 6). Et ubi inveniri potest, nisi in hac vita, in qua etiam et prope est omnibus invocantibus se? Nam tunc jam longe erit, quando dixerit: Ite in ignem aeternum (Matth. XXV, 41). Modo enim non videtur, et prope est; tunc videbitur, et prope non erit, quia videri poterit, et non poterit inveniri.

[Col. 0616B] 14. Si quando quisque peccare potest, poenitet, vitamque suam vivens ab omni crimine corrigit, non dubium quod moriens ad aeternam transeat requiem.

[1Kb] 15. Qui autem prave vivendo poenitentiam in mortis agit periculo, sicut ejus damnatio incerta est, sic remissio dubia. Qui ergo cupit certus esse in morte de indulgentia, sanus poeniteat, sanusque perpetrata facinora defleat.

[1Kb] 16. Sunt qui poenitentibus securitatem cito pollicentur, quibus bene per prophetam dicitur: Curant contritionem filiae populi mei cum ignominia, dicentes pax, pax, et non est pax. Cum ignominia igitur curat contritionem, qui peccanti et non legitime poenitenti promittit securitatem. Unde et sequitur: Confusi sunt, quia abominationem fecerunt: id est, confusi [Col. 0616C] sunt non poenitendo, sed poenas luendo.

17. Aliter enim confunditur coram judice reus, dum plectitur, atque aliter qui de malo opere erubescens corripitur. Ille enim, quia reprehensus est, confunditur; iste, quia se malum fecisse memoratur.

18. Quamvis per poenitentiam propitiatio peccatorum sit, sine metu tamen homo esse non debet, quia poenitentiae satisfactio divino tantum pensatur judicio, non humano. Proinde, quia miseratio Dei occulta est, sine intermissione flere necesse est. Neque enim unquam oportet poenitentem habere de peccatis securitatem. Nam securitas negligentiam [Col. 0617A] parit, negligentia autem saepe incautum ad vitia transacta reducit.

212 [1Kb] 19. Dum per poenitentiam expulsa fuerint ab homine vitia, si forte post haec, intercedente securitate, quaelibet culpa subrepserit, confestim delectationes pristinae vitiorum mentem avidius irrepunt, pulsantesque hominem in consuetis operibus gravius pertrahunt, ita ut sint novissima illius pejora prioribus.



CAPUT XIV. De desperatione peccantium.

[1Kb] 1. Non per locorum spatia, sed per affectum bonum, vel malum itur, recediturve a Deo. Neque enim gressu pedum, sed gressu morum elongamus, vel propinquamus ad Deum.

[Col. 0617B] 2. Perpetrare flagitium aliquod mors animae est; contemnere poenitentiam, et permanere in culpa, descendere in infernum post mortem est. Ergo peccare ad mortem pertinet, desperare vero in infernum descendere. Unde et Scriptura ait: Impius dum in profundum malorum venerit, contemnit (Proverb. XVIII, 3).

3. Saepe diabolus eos quos converti ad poenitentiam aspicit, immanitate scelerum perculsos ad desperationem deducit, ut, subtracta spe veniae, trahat in diffidentiam quos non potuit retinere perseveranter in culpa. Sed poenitens praevidere debet callidas contra se hostis insidias; sicque Dei justitiam metuat, ut tamen, quamvis in magnis sceleribus, [Col. 0617C] de misericordia ejus confidat.

4. Amplius laetatur Deus de anima desperata, et aliquando conversa, quam de ea quae nunquam exstitit perdita. Sicut de prodigo filio, qui mortuus fuerat, et revixit, perierat, et inventus est, de cujus regressu magnum fit gaudium patris (Luc. XV).

5. Non aliter coram Deo et angelis copiosius est gaudium de eo qui a periculo liberatur quam de eo qui nunquam novit peccati periculum. Quanto enim contristat res perdita, tanto magis, si fuerit inventa, laetificat: sicut in Evangelio pastor ille exsultat qui perditam ovem inventam humeris suis gaudens reportat (Matth. XVIII, 12; Luc. XV, 5).

[1Kb] 6. Nullus desperare debet veniam, etiamsi circa finem vitae 213 ad poenitentiam convertatur. [Col. 0617D] Unumquemque enim Deus de suo fine, non de vita praeterita judicat. Hoc quippe et legis testimonio edocetur, quod homo de suo extremo justificatur, quando Deus pro asini primogenito ovem jussit offerri, hoc est, immunditiam vitae prioris mutandam in innocentiam boni finis. Unde et cauda jubetur [Col. 0618A] offerri in hostiam, id est, vitae extrema in poenitentiam.

7. Multi superna respecti gratia in extremis suis ad Deum revertuntur per poenitentiam, et quaecunque mala gesserant, quotidianis fletibus purgant, atque in bonis factis mala gesta commutant; quibus juste totum quod deliquerant ignoscitur, quia ipsi, quod male gesserunt, poenitendo cognoscunt.

8. In vita hominis finis quaerendus est, quoniam Deus non respicit quales antea viximus, sed quales circa finem vitae existimus.



CAPUT XV. De his qui a Deo deseruntur.

[1Kb] 1. Deo deserente, nullum poenitere; Deo respiciente, sua mala unumquemque videre, et plangere, et [Col. 0618B] unde ceciderit, cogitare. Nam nonnulli ita despiciuntur a Deo, ut deplorare mala sua non possint, etiam si velint.

[1Kb] 2. Consilium immundorum spirituum hoc est, ut, quia ipsis negatum est post praevaricationem regredi ad justitiam, obserare aditum poenitentiae hominibus cupiant, ne vel ipsi revertantur ad Deum; eosque socios in perditione habere contendunt, quibuscunque fraudibus insistentes, ut aut deserantur a Deo, aut flagelli immanitate desperent.

3. Ingemiscendum est jugiter, et, postposita securitate, lugendum, ne Dei secreto et justo judicio deseratur homo, et perdendus in potestate daemonum relinquatur. Nam revera, quem Deus deserit daemones suscipiunt.

[Col. 0618C] 214 [1Kb] 4. Dominici contemptores praecepti, statim ut avertuntur a Deo, a malignis spiritibus occupantur, a quibus etiam, ut mala faciant, persuadentur. Hinc est illud propheticum: Inimicos Dei persequuntur tenebrae (Nahum. I, 8), qui intelliguntur daemones. Unde et in psalmo legitur: Immissiones per angelos malos (Psal. LXXVII, 49).

5. Quidam reproborum in potestate daemonum occulto Dei judicio et justissimo rediguntur, Isaia testante: Ipse misit eis sortem, et manus ejus divisit eis eam in mensura, usque in aeternum possidebunt eam (Isai. XXXIV, 17).

6. Quidam electorum dimittuntur divina justitia incidere in errorem peccati, sed tamen miseratione ejus reducti denuo convertuntur. De talibus enim per [Col. 0618D] prophetam Dominus loquitur: Et dimisi eum, et reduxi eum, et reddidi ei consolationem (Isai. LVII, 18).

[1Kb] 7. Nonnunquam enim revertens Deus, hominem quem deseruerat rursus affligens visitat, et per lamenta lacrymarum ac poenitentiae afflictionem a peccatis expurgat, dicente Job ad Deum: Propter superbiam, [Col. 0619A] inquit, quasi leaenam capies me, reversusque mirabiliter me crucias (Job X, 16). Revertens enim Deus hominem cruciat, quando quem peccantem deseruerat flagellando iterum visitat.

8. Malis actibus contra nos amplius coelestem iracundiam nequaquam provocare debemus; quin potius, si poenitendo digna Deo acta gesserimus, severitatem ejus in clementiam commutabimus. Nam ille qui nos malos tolerat, non dubium est quod conversis clementer ignoscat. Nam quod servatur nobis tempus poenitentiae, ut non simul morte obruamur praecipiti, sed detur locus satisfactionis, hoc totum de Dei procedit clementia, ut nos non damnet crudeliter, sed exspectet ad poenitentiam patienter.



CAPUT XVI. De his qui ad delictum post lacrymas revertuntur.
[Col. 0619B]

[1Kb] 1. Irrisor est, non poenitens, qui adhuc agit quod poenitet; 215 nec videtur Deum poscere subditus, sed subsannare superbus.

2. Canis reversus ad vomitum est poenitens ad peccatum. Multi enim lacrymas indesinenter fundunt, et peccare non desinunt. Quosdam accipere lacrymas ad poenitentiam, et effectum poenitentiae non habere (constat), quia inconstantia mentis, nunc recordatione peccati lacrymas fundunt, nunc vero, reviviscente usu, ea quae fleverant iterando committunt.

[1Kb] 3. Qui et praeterita vult plangere, et actionibus saecularibus incubare, iste mundationem non habet, quoniam adhuc agit quae poenitendo deflere possit.

[1Kb] 4. Isaias peccatoribus dicit: Lavamini, mundi estote [Col. 0619C] (Isai. I, 16). Lavatur itaque et mundus est, qui et praeterita plangit, et flenda iterum non admittit. Lavatur itaque, et non est mundus qui plangit quae gessit, nec deserit, et post lacrymas ea quae fleverat repetit. Sic denique et alibi animam poenitentem atque iterum delinquentem sermo divinus increpat, dicens: Quam vilis facta es nimis, iterans vias tuas (Jerem. II, 36)! Quisquis ergo culpas praeteritas plorat, hunc necesse est modum teneat, ut sic admissa defleat, ne iterum flenda committat. Vae mihi misero Isidoro, qui et poenitere retro acta negligo, et adhuc poenitenda committo.



CAPUT XVII. De peccato.

[1Kb] 1. Duobus modis peccatum committitur, id est, [Col. 0619D] aut vi cupiditatis, aut metu timoris, dum vel quisque vult adipisci quod cupit, vel timet ne incurrat quod metuit.

[1Kb] 2. Quatuor modis committitur peccatum in corde, quatuor perpetratur et opere. Corde: suggestione daemonum, delectatione carnis, consensione mentis, [Col. 0620A] defensione elationis. Opere: nunc latenter, nunc palam, nunc consuetudine, nunc desperatione. Istis ergo 216 gradibus et corde delinquitur, et opere malitia perpetratur.

[1Kb] 3. Tribus modis peccatum geritur, hoc est, ignorantia, infirmitate, industria; periculo autem poenarum diverso. Ignorantiae namque modo peccavit Eva in paradiso (Gen. III), sicut Apostolus ait: Vir non est seductus, mulier autem seducta in praevaricatione fuit (I Tim. II, 14). Ergo Eva peccavit ignorantia, Adam vero industria, quia non seductus, sed sciens prudensque peccavit. Qui vero seducitur, quid consentiat evidenter ignorat. De infirmitate autem Petrus deliquit, quando ad metum interrogantis ancillae Christum negavit; unde et post peccatum amarissime [Col. 0620B] flevit (Matth. XXVI).

4. Gravius est infirmitate quam ignorantia quemquam delinquere; graviusque industria quam infirmitate peccare. Industria namque peccat qui studio ac deliberatione mentis malum agit; infirmitate autem qui casu vel praecipitatione delinquit. Nequius autem et de industria peccant qui non solum non bene vivunt, sed adhuc et bene viventes, si possunt, a veritate divertunt.

5. Sunt enim qui ignoranter peccant, et sunt qui scienter. Sunt etiam et qui pro ignorantiae excusatione scire nolunt, ut minus culpabiles habeantur qui tamen seipsos non muniunt, sed magis decipiunt.

[1Kb] 6. Nescire simpliciter ad ignorantiam pertinet; noluisse vero scire, ad contumacem superbiam. Voluntatem [Col. 0620C] quippe proprii domini velle nescire, quid aliud est quam velle dominum superbiendo contemnere? Nemo igitur se de ignorantia excuset, quia Deus non solum eos judicat qui a cognitione sua se avertunt, sed etiam illos qui nescierunt, testante eodem Domino per prophetam: Disperdam, inquit, homines a facie terrae, et eos qui avertuntur post tergum Domini, et qui non quaesierunt Dominum, nec investigaverunt eum (Soph. I, 3, 6). Et psalmus: Effunde, inquit, iram tuam in gentes quae te non noverunt (Psal. LXVIII, 25).



217 CAPUT XVIII. De levioribus peccatis.

[2Kb] 1. Multi vitam sine crimine habere possunt, sine [Col. 0620D] peccato non possunt. Nam quamvis in hoc saeculo magna justitiae quisque claritate resplendet, nunquam tamen ad purum peccatorum sordibus caret, Joanne apostolo attestante, qui ait: Si dixerimus quia peccatum non habemus, ipsi nos seducimus, et veritas in nobis non est (I Joan. I).

[Col. 0621A] [1Kb] 2. Quaedam sunt facta peccatis similia; sed si bono animo fiant, non sunt peccata, ut puta, potestas, si non se ulciscendi cupiditate, sed magis corrigendi studio ulciscatur in reum.

3. Item sunt peccata levia quae ab incipientibus quotidiana satisfactione purgantur, quae tamen a perfectis viris, velut magna crimina evitantur. Quid autem homines peccatores de magnis sceleribus agere debent, quando etiam perfecti levia quaeque delicta, quasi gravissima, lugent?

[1Kb] 4. Non solum gravia, sed et levia sunt cavenda peccata. 218 Multa enim levia unum grande efficiunt, sicut solent de parvis et minutis guttis immensa flumina crescere. Numerositas enim in unum coacta exundantem efficit copiam.

[Col. 0621B] 5. Peccata, quae incipientibus levia sunt, perfectis viris gravia deputantur.

[1Kb] 6. Tanto enim majus cognoscitur esse peccatum, quanto major qui peccat habetur. Crescit enim delicti cumulus juxta ordinem meritorum, et saepe quod minoribus ignoscitur, majoribus imputatur.



CAPUT XIX. De gravioribus peccatis.

[1Kb] 1. Experimento minorum peccatorum majora committi peccata, ut durius feriantur pro magnis sceleribus, qui de parvis corrigi noluerunt. Judicio autem divino in reatum nequiorem labuntur qui distringere minora sua facta contemnunt.

2. Multi a crimine in crimen corruunt, qui Dei cognitionem habentes, timorem ejus negligunt; et [Col. 0621C] quem noverunt per scientiam, per actionem non venerantur. Ideoque caecantur divino judicio punienda committere, et in poenam commissi facinoris facinus deterius addere.

3. Saepe peccatum alterius peccati causa est, quod committitur, cum aliud ex ipso quasi sua soboles oritur, sicut fieri solet, nasci libidinem ex nimia ventris ingluvie.

[Col. 0622A] 4. Poena peccati peccatum admittitur, quando pro merito cujusque peccati, Deo deserente, in aliud peccatum deterius itur, de quo amplius qui admiserit sordidetur. Ergo praecedens peccatum causa est sequentis peccati: sequens vero peccatum poena est praecedentis delicti. Praecedentia itaque peccata sequentium sunt criminum causa, ut illa quae sequuntur sint praecedentium poena.

219 [1Kb] 5. Praecedentium peccatorum poena ipsa vocatur induratio veniens de divina justitia. Hinc est quod ait propheta: Indurasti cor nostrum, ne timeremus te (Isai. LXIII, 17); neque enim dum quicunque justi sunt, a Deo impelluntur, ut mali fiant; sed dum mali jam sunt, indurantur, ut deteriores existant, sicut et Apostolus dicit: Quoniam charitatem veritatis [Col. 0622B] Dei non receperunt, ut salvi fierent, immisit illis Deus spiritum erroris (II Thess. II, 10). Facit ergo Deus quosdam peccare, sed in quibus talia jam peccata praecesserint, ut justo judicio ejus mereantur in deterius ire. Talia quippe peccata praecedentibus aliis peccatis prolabuntur in poenam quam peccata merentur.

6. Quaedam de ira Dei veniunt peccata, quae pro merito aliorum compensantur peccatorum. Unde et propheta: Ecce, inquit, tu iratus es, et nos peccavimus, in ipsis fuimus semper (Isai. LXIV, 5); tanquam si diceret: Quia semper in peccatis fuimus, iratus es, ut deterius peccaremus.

[1Kb] 7. Quid enim sit iram Dei mereri, quid vero provocare, prudens lector scire debet. Gravior est namque [Col. 0622C] ira quae provocatur quam ea quae meretur. Nam meremur, quando ignorando peccamus; provocamus, quando scimus bonum facere, nec volumus.

8. Nunc iram Dei, dum vivimus, vitare possumus. Timeamus ergo ne, veniente illo terrore judicii, sentiri possit, vitari non possit.



CAPUT XX. De manifestis occultisque peccatis.
[Col. 0623A]

[1Kb] 1. Majoris est culpae manifeste quam occulte peccare. Dupliciter enim reus est qui aperte delinquit, quia et agit et docet. De talibus Isaias dicit: Et peccata sua, quasi Sodoma, praedicaverunt, nec absconderunt (Isai. III, 9).

2. Multi enim publice delinquentes, sine ullo pudore sua flagitia praedicant, nec ulla utuntur sceleris verecundia.

3. Quaedam enim jam justitiae portio est iniquitatem suam 220 hominem abscondere, et in semetipso de peccatis propriis erubescere.

[1Kb] 4. Peccatum perpetrare crimen est, peccatum praedicare clamor est, de quo etiam dicit Apostolus: Et [Col. 0623B] clamor auferatur a vobis cum omni malitia (Ephes. IV, 31), id est, cum ipsis peccatis.

5. Ex eo ipso quo quisque peccatum quod agit abscondit, judicii jam est indicium, quia non erubescitur, nisi de conscientiae reatu. Ergo ex hoc ipso quo quisque de facto suo erubescit, ipse sibi jam judex fit.



CAPUT XXI. De peccati amore.

1. Aliud est non peccare amore dilectionis Dei, aliud timore supplicii. Qui enim amore charitatis Dei non peccat, horrescit omne malum, amplectendo justitiae bonum; nec eum delectat peccatum, etiam si sceleris impunitas promittatur. Qui vero poena sola supplicii in se vitia reprimit, quamvis non expleat [Col. 0623C] opus peccati, vivit tamen in eo voluntas peccandi; doletque sibi illicitum, quod lex prohibere dignoscitur. Ille ergo mercedem boni operis percipit qui amando justitiam facit; non is qui eam solo metu poenarum invitus custodit.

[1Kb] 2. Quidam et diligunt peccatum, et faciunt; quidam diligunt tantum, et non faciunt, plerique vero faciunt tantum, et non diligunt. Nonnulli peccatum non faciunt, et tamen justitiam odiunt. Gravius autem peccat qui non solum peccatum diligit, sed et facit, quam qui non facit, et diligit; graviusque interdum, qui diligit et non facit quam qui facit, et odit. Gravissimum est non solum facere, sed et diligere peccatum.

[1Kb] 3. Nam sunt quidam qui confestim peracto flagitio [Col. 0623D] confunduntur, et sunt qui non solum non dolent gessisse malum, sed etiam de ipso malo opere gloriantur. [Col. 0624A] Sicque ad comparationem mali fit deterius, dum de vitiis gratulantes, extolluntur in pejus. 221 De talibus ait Salomon: Qui laetantur, cum male fecerint, et exsultant in rebus pessimis (Proverb. XI, 14).



CAPUT XXII. De peccandi necessitate.

[1Kb] 1. Interdum mali quod sumus, necessitate potius, non voluntate existimus. Vertenda est autem necessitas mali in voluntatem boni. Plerique non voluntate, sed sola necessitate peccant, pertimescentes temporalem inopiam. Et dum praesentis saeculi necessitatem refugiunt, a futuris bonis privantur.

2. Item nonnulli peccatum voluntate, non necessitate committunt, nullaque coacti inopia existunt iniqui; sed tantum gratis cupiunt esse mali. Neque [Col. 0624B] enim ipsam rem amant, quam appetunt, sed ipsa tantum peccati malitia delectantur.



CAPUT XXIII. De peccandi consuetudine.

[1Kb] 1. Melius est peccatum cavere quam emendare. Facilius enim resistimus hosti a quo nondum victi sumus, quam ei a quo jam superati ac devicti cognoscimur.

2. Omne peccatum, antequam admittatur, amplius pertimescitur. Quantumvis autem grave sit, dum in usu venerit, leve existimatur et sine ullo metu committitur.

[1Kb] 3. Istis fomitibus, quasi quibusdam gradibus, coalescit omne peccatum. Cogitatio namque prava delectationem parit, delectatio consensionem, consensio [Col. 0624C] actionem, actio consuetudinem, consuetudo necessitatem. Sicque his vinculis homo implicatus, quadam catena vitiorum tenetur astrictus, ita ut ab ea evelli nequaquam valeat, nisi divina gratia manum jacentis apprehendat.

222 [1Kb] 4. Peccatum admittere cadere est in puteum; consuetudinem vero peccandi facere, os putei est angustare, ne is qui cecidit valeat exire. Sed interdum etiam tales Deus liberat, dum eorum desperationem ad conversionem libertatis commutat. Ipso enim miserante, peccata dimittuntur quo protegente fit ne in deterius peccando eatur.

[1Kb] 5. Nequissimum est peccare, pejus est peccandi consuetudinem facere. Ab illo facile, ab hoc cum labore resurgitur, dum malae consuetudini repugnatur.

[Col. 0624D] [1Kb] 6. Male agendi consuetudinem recessum esse [Col. 0625A] propheta asserit (Isai. XXXI, 6), in profundum, cujus usu, quasi quadam lege, homo tenetur astrictus, ut etiam quando non vult, peccatum committat. A lapsu vero cito resurgere, non est in profundum ire.

[1Kb] 7. Apostolus legem peccati dicit in membris nostris (Rom. VII, 23), quae lex consuetudo est, quam peccando concipimus, et non ab ea, cum volumus, discedimus, quia jam necessitatis vinculo per consuetudinem retinemur.

8. Multum veri amor agit in homine, sed resultat caro malae consuetudinis lege. Bene autem audacter pro bona conscientia exsultat, qui valenter in se reprimit quod insolenter impugnat.

9. Frequenter peccare cavendum est; nam hoc [Col. 0625B] ipsum, quod de malo nostro plerumque Deus nobis salutem operatur, quanto mirabile est, tanto perrarum est. Propterea metuendum est confidere ita salvari, ne forte dum exspectamus a vitiis sanari, et vitia multiplicemus, et salutem non adipiscamur. Ergo studeamus aut non cadere, aut cito conversi a lapsu consurgere.

10. Omnino peccare cavendum est, quod si humana fragilitate peccatum subrepserit, confestim erit corrigendum, quod nequiter sentitur commissum. Cito enim corrigitur culpa quae cito cognoscitur; tardius autem sanatur vulnus quod jam putrescentibus membris longo post tempore curationibus adhibetur.

223 11. Iteratio peccati gravior est, sicut si [Col. 0625C] morbus super morbum veniat, sicut si imber super imbrem occurrat.

[1Kb] 12. Mora peccandi immanitatem facit sceleris, unde et Propheta: Vae, inquit, qui trahitis iniquitatem in funiculis vanitatis, et quasi vinculum plaustri peccatum (Isai. V, 18)! Trahit enim iniquitatem ut funiculum, qui tardat converti ad Deum. Trahere enim iniquitatem est moram facere iniquitati. Unde et psalmus: Prolongaverunt iniquitates suas; Dominus justus concidet cervices peccatorum (Psal. CXXVIII, 2, 4).



CAPUT XXIV. De peccati recordatione.

[1Kb] 1. Bonum est homini semper ante oculos propria adhibere delicta, secundum psalmi sententiam: Et [Col. 0625D] peccatum meum ante me est semper (Psal. L, 5). Sicut [Col. 0626A] enim non oportet reminisci peccati affectum, sic semper necesse est unumquemque suum in flendo commemorare peccatum.

2. Apud justum recordatio peccati facit taedium animi. Qui autem luxuriae et cupiditati subditi sunt, contumaci superbia etiam de ipso peccati opere gloriantur.

[1Kb] 3. Servo Dei tanta recordatio esse debet peccati, ut ea quae gessit semper lacrymis confiteatur. Unde et psalmus dicit: Conversus sum in aerumna, dum configitur spina. Peccatum meum cognitum tibi feci. Dixi: Pronuntiabo adversum me injustitias meas Domino (Psal. XXXI, 4). Supra enim dixerat: Quoniam tacui, hoc est, non sum confessus, inveteraverunt omnia ossa mea, dum clamarem tota die. Quid ergo [Col. 0626B] tacuisse se poenitet, nisi confessionem peccatorum? Quid clamasse se dolet, nisi defensionem malorum? Qui ergo peccatorum suorum defensor exstitit, necesse est ut poenitendo accuset quod superbiens prave admisit.



224 CAPUT XXV. De cogitatione.

[2Kb] 1. Bipartita est causa peccandi, id est, operis et cogitationis, quorum unum iniquitas dicitur, quod opere geritur; aliud injustitia, quod cogitatione admittitur.

2. Prius autem actio resecanda est, postea cogitatio; prius prava opera, postmodum desideria. Vicissim autem et a cogitatione opera procedunt, et ab opere cogitatio nascitur, quamvis etsi ab opere malo [Col. 0626C] quisque vacet, pro solius tamen pravae cogitationis malitia non erit innocens. Unde et Dominus per Isaiam: Auferte, inquit, malum cogitationum vestrarum ab oculis meis (Isai. I, 16).

3. Non enim solum factis, sed et cogitationibus delinquimus, si eis illicite occurrentibus delectemur.

4. Sicut vipera a filiis in utero positis lacerata perimitur, ita nos cogitationes nostrae intra nos enutritae occidunt, et conceptae interius vipereo veneno consumunt, animamque nostram crudeli vulnere perimunt.

[1Kb] 5. Non est arbitrii nostri cogitationis pravae suggestionibus praeveniri; jacere autem in animo cogitationem nostrae attinet voluntati. Illud ergo ad culpam non redigitur, istud culpae propriae 225 [Col. 0626D] imputatur. Nam cogitationes illicitas occurrere, daemonum [Col. 0627A] est; cogitationibus oblectari perversis, nostrum est.

6. Plerumque fieri solet ut immundae corporalium rerum species, quas didicimus, nostris mentibus opponantur, et nolentes eas cogitemus; quantumque ab eis aciem mentis avertere nitimur, tanto illae se magis animo ingerunt, obscenisque in nobis motibus obrepunt. Sed fit hoc pro conditione mortali, quam meruit primus homo in poenam sui peccati.

[1Kb] 7. Dum unusquisque divina illuminatione praevenitur, statim molestiis turpium cogitationum pulsatur. Sed Dei servus judicio timoris Dei earum delectamenta a semetipso rejicit, bonisque contra objectis cogitationibus turpes a se repellit.

8. Magna observantia circa cordis est custodiam [Col. 0627B] adhibenda, quia aut bonae, aut malae rei ibi consistit origo, nam, sicut scriptum est: Ex corde exeunt cogitationes malae. (Matth. XV, 19). Ideoque si prius pravae cogitationi resistimus, in lapsum operis non incurrimus.

9. Non est timendum si bona malaque in cogitationem veniant; sed magis gloriandum, si mens mala a bonis intellectu rationis discernat.

10. Item nihil juvat quod inter bonum et malum sensu prudentiori discernimus, nisi opere aut mala cognita caveamus, aut bona intellecta faciamus.



CAPUT XXVI. De conscientia.

1. Humana conditio, dum diversis vitiositatibus mentem conturbat, etiam ante poenas gehennae per [Col. 0627C] incognitum animae appetitum jam poenas conscientiae patitur.

[1Kb] 2. Omnia fugere poterit homo praeter cor suum. Non enim potest a se quisque recedere. Ubicunque enim abierit, reatus sui conscientia illum non derelinquit.

[1Kb] 3. Quamvis humana judicia subterfugiat omnis qui male agit, 226 judicium tamen conscientiae suae effugere non potest. Nam etsi aliis celat quod egit, sibi tamen celare non potest, qui plene novit [Col. 0628A] malum esse quod gessit. Duplex fit ergo in eo judicium, quia et hic suae conscientiae reatu punitur, et illic perpetuali poena damnatur.

[1Kb] 4. Hoc enim significat: Abyssus abyssum invocat in voce cataractarum (Psal. XLI, 8). Abyssum enim abyssum invocare est de judicio suae conscientiae ire ad judicium damnationis perpetuae. In voce cataractarum, id est, in praedicatione sanctorum.



CAPUT XXVII. De intentione mentis.

[2Kb] 1. Oculus hominis intentio operis ejus est. Si ergo intentio ejus bona est, et opus intentionis ipsius bonum est. Alioquin malae intentionis etiam si bonum in factis opus appareat, bonum tamen jam non est, quoniam ex sua intentione aut probatur bonum, aut [Col. 0628B] reprobatur indignum. Bona est ergo intentio, quae propter Deum est; mala vero, quae pro terreno lucro aut vana gloria est.

227 2. Qui opus bonum bona intentione non faciunt, per hoc magis caecantur opere per quod illuminari potuerant.

3. Unusquisque bonum opus, quod agit, intentione bona agat; quoniam pro mala intentione plerumque opus bonum, quod agimus, perdimus, et minus a culpa vacamus.

[1Kb] 4. Saepe quae apud hominum judicium bona apparent, apud examen diligentissimi et acutissimi judicis reproba deteguntur. Ideoque omnis sanctus veretur ne forte bonum quod agit, pro aliqua animi intentione in oculis Dei reprobum sit.



CAPUT XXVIII. De sensibus carnis.
[Col. 0628C]

[36Kb] 1. Per sensus carnis morbus irrepit mentis. Unde et per prophetam Dominus dicit: Omnes cognationes terrae ab Aquilone venient, et ponet unusquisque solium suum in introitu portarum Jerusalem (Jerem. I, 15). Regna Aquilonis vitia sunt, quae sedes suas in portis ponunt, quando per sensus carnis labem animae ingerunt; ideoque in ipsis portis, id est, in ipsis sensibus regnant.

[Col. 0629A] [1Kb] 2. Neque enim aliunde peccamus, nisi videndo, audiendo, attrectando, gustando, atque tangendo. Unde et alias dicitur: Intravit mors per fenestras nostras. Et alibi: Extranei ingrediebantur per portas ejus, et super Jerusalem mittebant sortem. Extraneos quippe immundos esse spiritus, qui tanquam per portas, ita per sensus carnis animam irrepunt, et eam illecebrando devincunt.



228 CAPUT XXIX. De sermone.

[1Kb] 1. Dum quaedam parva vitiorum verba non evitamus, in magnum linguae prolabimur crimen; et dum facta quaedam non gravia libere ac sine metu committimus, ad potiora scelera et horrenda peccandi consuetudine labimur.

[Col. 0629B] [1Kb] 2. Sicut plerumque multiloquorum stultitia reprehenditur, ita rursus nimis tacentium vitia denotantur. Illi enim satis laxando linguam in levitatis vitio defluunt, isti nimis reticendo ab utilitate torpescunt.

3. Imperiti, sicut loqui nesciunt, ita tacere non possunt. Mente enim ineruditi, ore loquaces, verbis perstrepunt, sensu nihil dicunt.

[1Kb] 4. Sicut falsitatis crimina a proficientibus pertimescuntur, ita otiosa verba a perfectis viris vitantur. Nam sicut ait quidam: Sicut pro otioso verbo ratio ponitur, ita pro sermone injusto poena exsolvitur (Matth. XII, 36).

5. Vani sermones in ore Christiani esse non debent. Nam sicut malos mores bona colloquia corrigunt, ita prava bonos mores corrumpunt (I Cor. XV, 33).

[Col. 0629C] [1Kb] 6. Custodia ori ponitur (Psal. XL, 6), dum quisbue non se justum, sed, quod magis verum est, peccatorem fatetur.

[1Kb] 7. Manum super os ponit, qui bonis operibus linguae excessus operit. Manum super os ponit, qui malae locutionis culpas bonae actionis velamine tegit.

[1Kb] 8. Loquens quae ad Deum pertinent, nec faciens, etsi inutilis sibi est, audientibus tamen prodest.

9. Qui de sapientia se laudari affectant, loquentem [Col. 0630A] prophetam 226 attendant: Vae qui sapientes estis in oculis vestris, et coram vobismetipsis prudentes (Isai. V, 21).

[1Kb] 10. Recte ex sententia dicit, qui veram sapientiam gustu interni saporis sentit. A sentiendo enim sententia dicitur. Ac per hoc arrogantes, qui sine humilitate dicunt, de sola scientia dicunt, non de sententia.

11. Ille enim sapit, qui recte et secundum Deum sapit.

[1Kb] 12. In suam dicunt contumeliam doctores, si dum sint ab eis dicta sapienter, nimium tamen eloquenter. Horret enim sapientia spumeum verborum ambitum ac fucum mundialis eloquentiae inflatis sermonibus perornatum.

[1Kb] 13. Quidam curiosi delectantur audire quoslibet [Col. 0630B] sapientes, non ut veritatem ab eis quaerant, sed ut facundiam sermonis eorum agnoscant, more poetarum, qui magis compositionem verborum quam sententiam veritatis sequuntur.

[1Kb] 14. Quadrimoda est dicendi ratio, quia praevidendum est quid, cui, quando, vel qualiter aliquid proferatur.

[1Kb] 15. Item quadrimoda est dicendi ratio, cum aut bene sentiendo quid bene profertur, aut nihil sentiendo nihil dicitur, aut parum sentiendo loquacitas sola ostentatur, aut optime sentiendo non eleganter profertur quod intelligitur.

16. Item quadripartita est loquendi ratio, qua vel bonum bene, 230 vel malum male, seu bonum male, vel malum bene profertur.

[Col. 0630C] 17. Bonum quippe bene loquitur, qui ea quae recta sunt, humiliter annuntiare videtur. Malum male loquitur, qui quodlibet flagitium persuadere conatur. Bonum male loquitur, quid quodcunque rectum arroganter praedicare sentitur. Malum bene loquitur, qui aliquod narrando vitium detestatur, ut ab eo homines avertantur.

[1Kb] 18. Corde bene loquitur, qui charitatem non simulat. Ore bene loquitur, qui veritatem annuntiat. [Col. 0631A] Factis bene loquitur qui alios bonis exemplis aedificat.

19. Corde male loquitur qui interius cogitationes noxias meditatur et cogitat. Lingua male loquitur qui pro eo quod male agit flagellatur, et murmurat. Factis male loquitur qui male vivendo exemplis suis alios ad prave agendum informat.

[1Kb] 20. Semel bene loquitur (Job. XXXIII, 14) qui se poenitendo redarguit. Bis bene loquitur qui bene vivendo et alios instruit.

21. Semel male loquitur qui post vitium cito corrigitur. Bis male loquitur qui male vivit et male docet. Item bis male loquitur qui et male cogitat, et male refert cogitata. Item bis male loquitur qui et bonum quod debuit non egit, et malum quod non [Col. 0631B] oportebat, admisit.

22. Mali mala respondent pro bonis, et adversa pro optimis. Boni bona respondent pro malis, et prospera pro adversis.

[1Kb] 23. Adversus convicium linguae fortitudo adhibenda est patientiae, ut tentatio verbi, quae foris impugnat, tolerantiae virtute devicta discedat.

24. Non omnis qui patitur probra justus est; sed qui pro veritate innox patitur, ille tantummodo justus est.

25. Inter vituperationes linguae et opprobria hominum isto remedio mens justi se corroborat, ut tanto solidius in Deum figatur interius, quanto exterius ab humanis spernitur sensibus.

26. Qui illatas sibi contumelias tranquillo animo prodit, dolorem cordis aperit, et virus quod fervet [Col. 0631C] in animo facile rejicit.

231 27. Vulnera enim mentis aperta cito exhalant, clausa nimis exulcerant.

[1Kb] 28. Qui dolorem injuriae clauso pectore tegit, quanto amplius silentio linguam premit, tanto acriorem dolorem intrinsecus nutrit. Unde et vere quidam poetarum gentilium dixit: Quoque magis tegitur, tectus magis aestuat ignis. Caecus enim languor vehemens est ac nimius, quia tacitum vivit sub pectore vulnus.



CAPUT XXX. De mendacio.
[Col. 0632A]

[1Kb] 1. Mendaces faciunt ut nec vera dicentibus credatur. Reddit enim saepe hominem multa falsitas etiam in veritate suspectum.

2. Saepe vera praemittit, qui falsa dicturus est, ut cum primum acquisierit fidem, ad reliqua mendacia audientes credulos faciat.

3. Multis videntur vera esse quae falsa sunt, et ideo non ex Deo, sed ex suo mendacium loquuntur.

4. Nonnunquam falsitas veriloquio adjungitur, et plerumque a veritate incipit, qui falsa confingit.

5. Latent saepe venena circumlita melle verborum; et tandiu deceptor veritatem simulat, quousque fallendo decipiat.

[Col. 0632B] [1Kb] 6. Nonnunquam pejus est mendacium meditari, quam loqui, nam interdum quisque incautus solet ex praecipitatione loqui mendacium; meditari autem non potest, nisi per studium. Gravius ergo ille ex studio mentiri perhibetur, quam is qui ex praecipitatione sola mentitur.

[2Kb] 7. Summopere cavendum est omne mendacium, quamvis nonnunquam 232 sit aliquod mendacii genus culpae levioris, si quisquam pro salute hominum mentiatur. Sed quia scriptum est: Os quod mentitur occidit animam (Sap. I, 11), et: Perdes eos qui loquuntur mendacium (Psal. V, 7); hoc quoque mendacii genus perfecti viri summopere fugiunt, ut nec vita cujuslibet per eorum fallaciam defendatur, ne suae animae noceant, dum praestare alienae carni [Col. 0632C] nituntur, quanquam hoc ipsum peccati genus facillime credimus relaxari. Nam si quaelibet culpa sequenti mercede purgatur, quanto magis haec facile abstergitur, quam merces ipsa comitatur?

8. Multa mentiuntur multaque fingunt homines propter hominum laudem; sicque fit ut et isti mentiendo pereant, et eos quos laudant ad vanae gloriae ruinam perducant.

[1Kb] 9. Sicut bene sibi conscius non metuit alienae [Col. 0633A] linguae convicium, ita et qui laudatur ab alio non debet errorem alienae laudis attendere; sed magis unusquisque testimonium conscientiae suae quaerat, cui plus ipse praesens est, quam ille qui eum laudat.

[1Kb] 10. Opus enim suum unusquisque probet, ut ait Apostolus. Et tunc in seipso tantum quisque gloriam habebit, id est, occulte in sua conscientia, non palam in aliena lingua.

11. Perfecti, qui alta radice fundati sunt, etsi flamine laudis ac vituperationis utcunque quasi ventorum interdum curventur impulsu, funditus tamen non dejiciuntur, sed protinus firmitate radicis ad se redeunt.

[Col. 0633B] 233 12. Bona mens ad malum nec praemiis, nec terroribus vincitur. Nam iniqui terrorem blanditiis miscent, ut aut oblectatione quemquam decipiant, aut terroribus frangant.

13. Qui laudatur in auditorum amore inseritur, sed si veraciter et non ficte laudetur, hoc est, si vera sunt quae de illo dicuntur.



CAPUT XXXI. De juramento.

[1Kb] 1. Sicut mentiri non potest qui non loquitur, sic perjurare non poterit qui jurare non appetit. Cavenda est igitur juratio, nec ea utendum, nisi in sola necessitate.

[1Kb] 2. Non est contra Dei praeceptum jurare, sed dum [Col. 0633C] usum jurandi facimus, perjurii crimen incurrimus. Nunquam ergo juret qui perjurare timet.

[1Kb] 3. Multi, dum loquuntur, jurare semper delectantur, dum oporteat hoc tantum esse in ore: Est, est. Non, non. Amplius enim quam est, et non est, a malo est (Matth. V, 37).

4. Multi, ut fallant, perjurant, ut per fidem sacramenti fidem faciant verbi sicque fallendo, dum perjurant et mentiuntur, hominem incautum decipiunt.

5. Interdum et falsis lacrymis seducti decipimur, et creditur, dum plorant, quibus credendum non erat.

6. Plerumque sine juramento loqui disponimus, [Col. 0633D] sed incredulitate eorum qui non credunt quod dicimus [Col. 0634A] jurare compellimur, talique necessitate jurandi consuetudinem facimus.

7. Sunt multi ad credendum pigri, qui non moventur ad fidem verbi. Graviter autem delinquunt qui sibi loquentes jurare cogunt.

234 [1Kb] 8. Quacunque arte verborum quisque juret, Deus tamen, qui conscientiae testis est, ita hoc accipit, sicut ille cui juratur intelligit. Dupliciter autem reus fit qui et Dei nomen in vanum assumit, et proximum dolo capit.

[1Kb] 9. Non est conservandum sacramentum quo malum incaute promittitur, veluti si quispiam adulterae perpetuo cum ea permanendi fidem polliceatur. Tolerabilius est enim non implere sacramentum quam permanere in stupri flagitio.

[Col. 0634B] [1Kb] 10. Jurare Dei est illa providentia, qua statuit non convellere statuta. Poenitentia autem Dei rerum mutatio est; non poenitere autem, statuta non revocare, ut illud: Juravit Dominus, et non poenitebit eum (Psal. CIX, 4), id est, quae juravit non mutabit.



CAPUT XXXII. De vitiis.

1. Recedens homo a Deo statim vitiorum traditur potestati, ut dum patitur infesta vitia, revertendo, unde ceciderat resipiscat.

2. Et si sancti toto nisu contendunt superare vitia, nec exstinguunt, quid agunt hi qui non solum non odiunt vitia, sed toto ea amore sectantur?

[1Kb] 3. Satis delicate se palpat qui vult sine labore [Col. 0634C] vitia superare, dum peccati legem, quam sibi deserviendo vitiis fecit, sine violentia doloris resecare non possit.

4. Perfecte renuntiat vitio, qui occasionem evitat in perpetrando peccato. Nam si velis tantumdem non peccare, et data occasione peccaveris, tu tibi et reus, et judex es, quia et commissa damnas, et damnata committis. Se autem judice reus est, qui vitia et accusat et perpetrat.

235 [1Kb] 5. Quaedam vitia dum non perfecte vitantur, suos in se faciunt relabi auctores. Nam si unum vitium districte vitetur, et alia negligantur, inanis labor est. Non enim potest in unius observatione virtutis fortiter perdurare, cujus alia vitia dominantur in corde.

[Col. 0634D] [1Kb] 6. Nonnunquam hominem sua vitia persequuntur, [Col. 0635A] quia nimirum qui prius volendo ea sibi fecit socia, postea sentit etiam nolens stimulosa.

[3Kb] 7. Nonnulli non antea in errorem vitiorum labuntur, nisi prius interioris rationis perdiderint oculos, sicuti Samson non antea ab Allophylis ad erroris ligatus est machinam, nisi postquam ei sunt lumina oculorum exstincta (Judic. XVI, 21).

8. Quidam, vegetante mentis ratione, vitiorum superantur incursu, sicque deinde intentionem bonorum operum perdunt. Sicut rex Babylonis in oculis Sedeciae prius filios ipsius interfecit, et sic postea oculos ejus evulsit, ac per hoc post malorum operum consuetudinem et interemptionem bonorum, perit quorumdam et ratio.



CAPUT XXXIII. Quod ex vitiis vitia, et ex virtutibus virtutes oriuntur.
[Col. 0635B]

[1Kb] 1. Sic gignuntur ex peccato peccata, ut dum non evitantur parva, incidatur in maximis, et dum defenduntur admissa, nec lamentantur, ex flagitio ad superbiam itur. Unde fit ut duplicati sit criminis reus qui et admittit scelera per voluntatem, et defendit ea per contumaciae tumorem.

2. Sic vitio vitium gignitur, sicut virtus virtute concipitur. Ex vitio enim gignitur vitium. Sicuti David qui, dum non evitat adulterium, perpetravit et homicidium (II Reg. XI, 6).

3. Item virtus virtute concipitur, sicut per virtutem evangelicae praedicationis 236 virtutem martyrii apostoli meruerunt.

[Col. 0635C] [1Kb] 4. In cordibus saeculariter viventium invicem sibi succedunt vitia, ut dum unum abierit, succedat aliud, juxta Joelis prophetae testimonium, qui ait: Residuum erucae comedit locusta, et residuum locustae comedit bruchus, et residuum bruchi comedit rubigo (Joel. I, 4, 5). Per id ergo ista sub vitiorum allegoria colliguntur, quia sequitur: Expergiscimini, ebrii, et flete.

5. Aliquando utiliter peccatur in minimis vitiis, ut majora utilius caveantur. Lege Paulum apostolum minora permittentem peccata, ne majora perpetrentur. Veraciter autem sanantur vitia quae virtutibus, non vitiis, excluduntur. Quorumdam autem quaedam latentia vitia tunc apparent, quando ab aliis vitiis desinunt.



CAPUT XXXIV. De male usis virtutibus.
[Col. 0635D]

1. Interdum et male usae virtutes ex se vitia gignunt: [Col. 0636A] quod fit per immoderatum animi appetitum, cui non sufficit donum quod meruit, nisi inde aut laudes aut lucra damnanda quaesierit.

[1Kb] 2. Interdum virtutes vitia gignunt, dum aliquando pro tempore opportuno minime relaxantur. Sicque fit, ut quae congruo loco virtutes sunt, incongruo vitia deputentur, veluti si pro fratris adventu canonicum non solvatur jejunium.

[1Kb] 3. Virtutum igitur discretionem a Paulo apostolo sume, qui ad tempus egit, quod agendum esse omnino prohibuit.

[1Kb] 4. Item quaedam virtutes, dum discretioni non serviunt, in vitia transeunt. Nam saepe justitia, dum suum modum excedit, crudelitatis saevitiam gignit; et nimia pietas dissolutionem disciplinae parturit, et [Col. 0636B] zeli studium, dum plus est quam oportet, in iracundiae vitium transit, et multa mansuetudo torporis segnitiem gignit.

237 5. Prudentis autem viri discretio solerter prospicit, ne bonum intemperanter agat, et de virtute in vitium transeat

6. Item apud quosdam ex virtute vitium gignitur, dum quisque de castitatis et abstinentiae meritis gloriatur. Nam et qui eleemosynam vanae gloriae causa impertit, ex virtute vitium facit. Sed et is qui de sapientia arrogantiam habet, et qui pro justitia praemium appetit, et qui aliquod donum Dei quod meruit in suam laudem convertit, aut in malos usus assumit, procul dubio virtutem in vitium transfert.

7. Homines de virtutibus vitia nutriunt, ex quibus [Col. 0636C] pereant. Iterum Deus arte potentissima ex nostro vitio virtutes format, quibus nos ab iniquitate reformet.



CAPUT XXXV. De simulatis virtutibus.

[1Kb] 1. Quaedam vitia species virtutum praeferunt, ideoque perniciosius suos sectatores decipiunt, quia se sub velamine virtutum tegunt. Nam vitia, quae statim virtutibus contraria apparent, cito, dum palam venerint, emendantur, propter quod sequaces eorum de talibus criminibus erubescunt.

[1Kb] 2. Carnales autem plerumque per insensualitatem mentis non agnoscunt vitium esse culpabile, quod dignum videtur damnatione.

[1Kb] 3. Item quaedam vitia species virtutum esse videntur, [Col. 0636D] sed tamen virtutes non sunt. Nam interdum sub praetextu justitiae crudelitas agitur, et putatur esse virtus quod nimirum est vitium, sicut et remissa [Col. 0637A] segnities mansuetudo esse creditur, et quod agit torpens negligentia putatur agere indulgentia pietatis. Nonnunquam etiam virtutem largitatis imitatur vitium prodigae effusionis, et virtutem parcitatis tristis tenacitas imitatur, et vitium pertinaciae absconditur sub virtute constantiae. Item timor sub specie obedientiae occultatur, et dicitur virtus humilitatis, quod tamen vitium est timoris. Sed et procacitas vocis pro veritatis libertate accipitur, et vitium pigritiae quietis 238 virtutem imitatur. Porro vitium inquietudinis virtutem se vult vocari sollicitudinis, et praecipitationis facilitas fervor boni studii creditur, et bene agendi tarditas consilii mora esse videtur, dum tamen ista sit virtus, illa vitium. Tali igitur exemplo vitia species virtutum imitantur; et [Col. 0637B] inde se nonnulli esse justos confidunt, unde maxime reprobantur.

[1Kb] 4. Aptum exemplum vitiorum de latronis specie sumitur. Nam sicut ex insidiis latro prodit, seque iter agentibus jungit, fingens se socium, donec decipiat improvisum, et dum subito eruperit, ad exitium latro manifestus ostenditur: ita se miscent interdum periculose virtutibus vitia, quousque omnem boni operis efficaciam in suis usibus rapiant, et anima quae sibi erat placens de virtutibus deceptam se conspiciat vitiis damnabilibus.



CAPUT XXXVI. De appetitu virtutum.

1. Ad virtutes difficile consurgimus, ad vitia sine labore dilabimur. Ista enim prona, illa ardua sunt. [Col. 0637C] Grandes enim sudores perpetimur ut ad coelum conscendere valeamus.

[1Kb] 2. Quemadmodum ad virtutum tendentes culmen, non a summis inchoant, sed a modicis, ut sensim ad altiora pertingant, ita et qui dilabuntur ad vitia, non statim a magnis criminibus incipiunt, sed a modicis assuescunt, et sic in maximis proruunt.

3. Sicut paulatim homo a minimis vitiis in maximis proruit, ita a modicis virtutibus gradatim ad ea quae sunt excelsa contendit.

4. Qui autem inordinate virtutes comprehendere nititur, cito periclitatur. Haec est causa in rerum natura, ut quaecunque velociter ad profectum tendunt, sine dubio celeriter finiantur; sicut herbae, quae tanto festinius pereunt, quanto celerius crescunt. At vero [Col. 0637D] contra arbores alta radice fundatae ideo perdurant diutius, quia gradatim ad profectum perveniunt.

5. Nihil prodest, admisto malo, agere aliquod bonum; sed prius est cohibendum a malo, deinde exercendum bonum. Hoc enim indicat propheta, cum dicit: Quiescite agere perverse, discite bene facere (Isai. I, 16).

239 6. Prius vitia exstirpanda sunt in homine, deinde inserendae virtutes. Nam cohaerere et conjungi non potest veritas cum mendacio, pudor cum petulantia, [Col. 0638A] fides cum perfidio, castitas cum luxuria.

7. Quaedam sunt summae virtutes, quaedam vero mediae. Fides, spes et charitas summae virtutes sunt. Nam a quibus habentur, utique veraciter habentur. Aliae vero virtutes mediae sunt, quia et ad utilitatem et ad perniciem possunt haberi, si de his arroganter quisque tumuerit, utpote doctrina, jejunium, castitas, scientia, sive temporales divitiae, de quibus scilicet et bene operari possumus, et male.

8. Quisquis ex deteriore jam melior esse coepit, caveat de acceptis extolli virtutibus, ne gravius per virtutes corruat, quam prius ex lapsu vitiorum jacebat.

9. Quem Deus justificat, ne iterum se de virtutibus erigat, quaedam illi virtutum dona tribuit, quaedam [Col. 0638B] retrahit, ut dum mens de hoc quod habet erigitur, iterum de hoc quod nequaquam habere cognoscitur humilietur.

10. Quisquis dono coelestis gratiae inspiratus ad virtutes erigitur, si forte moderantis Dei manu aliqua adversitate reprimitur, ne de acceptis virtutibus attollatur, frangi non debet, quia et hoc ipsum, quod plagis humiliatur, aequanimiter ferre procul dubio virtutis est magnae.



CAPUT XXXVII. De pugna virtutum adversus vitia.

[1Kb] 1. Tunc se viri sancti veracius a vitiorum colluvione detergunt, dum ab eis contra singula vitia virtutes singulae opponuntur. Interdum vitia cum virtutibus ad utilitatem confligunt, ut ipso certamine [Col. 0638C] vel mens exerceatur, vel ab elatione conversus animus restringatur.

2. Adversus impetus vitiorum contrariis virtutibus est pugnandum. Contra luxuriam enim cordis est adhibenda munditia, contra odium 240 dilectio praeparanda, contra iracundiam patientia proponenda est. Porro contra timorem fiduciae adhibenda est virtus, contra torporem zeli praelium; tristitiae quoque gaudium, accidiae fortitudo, avaritiae largitas, superbiae humilitas opponenda est. Sicque singulae virtutes nascentia contra se vitia reprimunt, ac tentationum motus virtute divinae charitatis exstinguunt.

3. Libidinem abstinentia domat. Nam quantum corpus inedia frangitur, tantum mens ab illicito appetitu revocatur.

[Col. 0638D] 4. Adversus iram tolerantia dimicat; ira autem semetipsam necat, sustinendo autem patientia victoriam portat.

5. Tristitiae moerorem spes aeterni gaudii superat; et quem turbata mens de exterioribus afficit, dulcedo interioris tranquillitatis lenit.

6. Adversus invidiam praeparetur charitas, et adversus irae incendia mansuetudinis adhibeatur tranquillitas.

7. Superbiam autem diaboli imitantur superbi, [Col. 0639A] adversus quam opponitur humilitas Christi, qua humiliantur elati.

[1Kb] 8. Principalium septem vitiorum regina et mater superbia est, eademque septem principalia multa de se parturiunt vitia, quae ita sibimet quadam cognatione junguntur, ut ex altero alterum oriatur.

9. Sicut princeps septem vitiorum superbia nos eorum potestatibus subdit, ita Christus septiformi gratia plenus a dominatu vitiorum nos eruit; et quos illa addicit septemplici vitio, iste liberat septiformis gratiae dono.



CAPUT XXXVIII. De superbia.

[1Kb] 1. Omni vitio deteriorem esse superbiam, seu propter quod a summis personis et primis assumitur, [Col. 0639B] seu quod de opere justitiae et virtutis exoritur, minusque culpa ejus sentitur. Luxuria vero carnis 241 ideo notabilis omnibus est, quoniam statim per se turpis est. Et tamen, pensante Deo, superbia minor est. Sed qui detinetur superbia, et non sentit, labitur in carnis luxuria: ut per hanc humiliatus, et a confusione surgat et a superbia.

2. Omnis peccans superbus est, eo quod faciendo vetita contemptui habeat divina praecepta. Recte ergo initium omnis peccati superbia (Eccle. X, 15), quia nisi praecesserit mandatorum Dei inobedientia, transgressionis non sequitur culpa.

[1Kb] 3. Omnis superbia tanto in imo jacet, quanto in altum se erigit; tantoque profundius labitur, quanto excelsius elevatur. Qui enim per propriam superbiam [Col. 0639C] attollitur, per Dei justitiam inclinatur.

[1Kb] 4. Qui inflantur superbia, vento pascuntur. Unde et propheta: Omnes, inquit, pastores tuos pascit ventus (Jerem. XXII, 22), hoc est, superbiae spiritus.

5. Qui de suis virtutibus superbiunt, ex ipsis judicandi sunt operibus quibus pro virtutibus utuntur, quia rem bonam non bona voluntate faciunt. Nam revera sine humilitate virtus quaelibet, et sine charitate in vitio deputatur.

6. Merito superbiae diabolus a superna beatitudine corruit. Qui ergo de virtutibus attolluntur, diabolum imitantur; et exinde gravius corruunt, quia de excelso labuntur.

7. Superbia, sicut origo est omnium criminum, ita ruina cunctarum virtutum. Ipsa est enim in peccato [Col. 0639D] prima, ipsa in conflictu postrema. Haec enim aut in exordio mentem per peccatum prosternit, aut novissime de virtutibus dejicit. Inde et omnium peccatorum est maxima, quia tam per virtutes quam [Col. 0640A] per vitia humanam mentem exterminat.

8. Ibi cadere superbiam, ubi et nasci, ut non sit superbis aliud culpa, aliud poena, sed ipsa culpa sit illis et poena.

242 9. De superbia nasci arrogantiam, non de arrogantia nasci superbiam. Nam nisi praecesserit occulta elatio mentis, non sequitur aperta jactantia laudis. Ita ergo in culpa praeponitur superbia arrogantiae, sicut praefertur origine.

10. Plerumque ad elationis emendationem providentia Dei aliquo casu nonnulli cadunt, pro quo lapsu reprehensi a semetipsis humiliter sapiunt, et de muneribus Dei laudari non appetunt, sed laudant Deum, a quo acceperunt, unde laudari se volunt.

11. Utilius est arroganti in quocunque vitio labi, [Col. 0640B] et humilem post casum Deo fieri, quam per elationem superbire, gravioremque ruinae damnationem per superbiam sumere.



CAPUT XXXIX. De fornicatione.

[1Kb] 1. Ex culpa superbiae plerumque in abominandam carnis immunditiam itur. Nam alterum pendet ex altero; sed sicut per superbiam mentis itur in prostitutionem libidinis, ita per humilitatem mentis salva fit castitas carnis. Deus autem nonnunquam dejicit occultam mentis superbiam per carnis manifestam ruinam.

[1Kb] 2. Libidinis nasci immunditiam de animi occulta constat superbia, exemplo primi hominis, qui mox ut per superbiam contra Deum tumuit, statim carnis [Col. 0640C] libidinem sensit, et pudenda operuit. Quapropter unusquisque suae deputet culpae quod cecidit, quoties libidine vincitur, quia nisi praecessisset latens superbia, non sequeretur libidinis manifesta ruina.

[1Kb] 3. Nonnunquam gemino vitio Christianus a diabolo appetitur, et occulto per elationem, et publico per libidinem. Sed dum evitat quis libidinem, cadit in elationem. Item dum incaute declinat elationem, cadit segniter in libidinem; sicque ex occulto vitio elationis itur in apertum libidinis, et de aperto libidinis, itur in occultum elationis. Sed Dei servus discrete utrumque pensans, sic cavet libidinem, ut non incurrat elationem; et sic premit elationem, ut non resolvat animum ad libidinem.

[Col. 0640D] 243 4. Luxuriosis atque superbis daemones plus fautores existunt, dumque in caeteris vitiis spiritus maligni deserviant, his tamen majori familiaritate junguntur, eisque amplius juxta desiderium famulantur.

[Col. 0641A] [1Kb] 5. Principaliter his duobus vitiis diabolus humano generi dominatur, id est, superbia mentis et luxuria carnis. Unde et Dominus in Job loquitur de diabolo dicens: Sub umbra dormit in secreto calami in locis humentibus (Job XL, 16). Per calamum enim inanis superbia, per loca vero humecta carnis demonstratur luxuria. Per haec enim duo vitia diabolus humanum possidet genus, vel dum mentem in superbiam erigit, vel dum per luxuriam carnem corrumpit.

6. Multi luxuriae subditi sunt, et contumaci superbia de ipso luxuriae opere gloriantur; et inde magis elati sunt, unde humiliari debuerant.

[1Kb] 7. Ad comparationem mali fit deterius, quando non solum flagitia committuntur, sed etiam de ipsis flagitiis vanitate laudis perditi extolluntur, sicut [Col. 0641B] scriptum est: Laudatur peccator in desideriis animae suae (Psal. IX, 24). Quid enim pejus quam in flagitiis miseros gaudere, de quibus jam debent copiosius plorare?

8. Libido tunc magis quaeritur, dum videtur. Nam sicut quidam sapiens ait: Prima fornicationis oculorum tela sunt, secunda verborum. Sed qui non capitur oculis, potest verbis resistere. Sufficit natura, ubi adhuc liber affectus est.

9. Qui delectationem libidinosae refrenat suggestionis, non transit ad consensum libidinis. Cito enim resistit operi, qui titillanti se non accommodat delectationi.

10. Durius impugnatur qui usque ad consensionem, etsi non usque ad perpetrationem tentatur, [Col. 0641C] quam is qui sola suggestione pro conditione carnis tentamentis sollicitatur.

[1Kb] 11. Stimuli carnis, qui in Paulo, excitante Satanae angelo, inerant (II Cor. XII), ex lege peccati erant, qui in membris hominum de necessitate libidinis 244 habitant. Quam reluctantem, dum in se expugnat, perficitur, et de infirmitate libidinosae titillationis virtutem suscipit gloriosi certaminis.

12. Servis Dei multa certamina de sua carne moventur; nam quamvis in amore Dei eorum sit inconcussa intentio, mens tamen in carne, quam exterius gestat, interna praelia tolerat. Deus autem, qui haec ad probationem permittit, gratia protegente, suos non deserit.

13. Ideo nonnunquam electi lapsu carnali corruunt, [Col. 0641D] ut a vitio superbiae, qua de virtutibus tument, sanentur; et qui de virtutum affectibus existunt superbi, ut cadant, carnis vitio humilientur, ut surgant.

[46Kb] 14. Antequam perficiatur adulterium in opere, jam adulterium exstat in cogitatione. Ex corde enim [Col. 0642A] primum fornicationes sunt auferendae, et non prorumpent in opere. Hinc est quod per prophetam dicitur: Accingite lumbos vestros super ubera vestra (Isai. XXXII, 11); hoc est, in corde libidines resecate, quae ad lumbos pertinent. Nam cor super ubera est, non in lumbis.

15. Libidinis immoderata licentia nescit habere modum. Nam dum se vitiosus animus in explenda fornicatione, carne luxuriante, laxaverit, nihilominus ad alia nefanda scelera suadentibus daemonibus transit; dumque immoderate metas pudoris excesserit, crimen criminibus adjicit, paulatimque ad deteriora procedit.

16. Non ita suavis est amantium, imo amentium, inexperta carnis libido, sicut experta; nec ita delectat [Col. 0642B] fornicatio, dum primum committitur, nam repetita majorem delectationem ingerit. Jam vero si in usum venerit, tanto perditis dulcior fit, ut superare difficile sit. Unde et saepe ex consuetudine delinquendi quasi captivi ad peccandum cum quadam violentia trahimur, sensusque nostros contra rectam voluntatem in nobis rebellare sentimus.

17. Si plus oblectat mentem delectatio fornicationis quam amor castitatis, adhuc in homine peccatum regnat. Certe si amplius delectat pulchritudo intimae castitatis, jam non regnat peccatum, sed regnat justitia. Nam non solum de commissa fornicatione 245 peccatum regnat in homine; sed si adhuc delectatur, atque animum teneat, procul dubio regnat.

[Col. 0642C] 18. Fornicatio carnis adulterium est, fornicatio animae servitus idolorum est. Est autem et spiritualis fornicatio, secundum quod Dominus ait: Qui viderit mulierem ad concupiscendam eam, jam moechatus est eam in corde suo (Matth. V, 28).

[1Kb] 19. Omnis immunda pollutio fornicatio dicitur, quamvis quisque diversa turpitudinis voluptate prostituatur. Ex delectatione enim fornicandi varia gignuntur flagitia, quibus regnum Dei clauditur, et homo a Deo separatur.

20. Inter caetera septem vitia fornicatio maximi est sceleris, quia per carnis immunditiam templum Dei violat, et tollens membra Christi, facit membra meretricis.

21. Magis per carnis luxuriam humanum genus [Col. 0642D] subditur diabolo, quam per caetera vitia. Cum enim ille variis tentamentis illectos homines conetur pervertere, magis tamen moechandi desiderium suggerit, quia utrumque sexum in hoc vitio amplius aegrotare intendit.

[Col. 0643A] 22. Daemones scientes pulchritudinem esse animae castitatem, et per hanc hominem angelicis meritis, e quibus illi lapsi sunt, coaequari, livore perculsi invidiae, injiciunt per sensus corporis opus desideriumque libidinis, quatenus a coelestibus deorsum dejectam animam pertrahant, secumque quos vicerint gloriantes ad tartara ducant.

23. Quando impulsu daemonum mens ad delectationem fornicationis impellitur, divini judicii metus et aeterni tormenta incendii ante oculos proponantur, quia nimirum omnis poena gravioris supplicii formidine superatur. Sicut enim clavus clavum expellit, ita saepe recordatio ardoris gehennae ardorem removet luxuriae.

24. Quidam in juventute luxuriose viventes, in [Col. 0643B] senectute continentes fieri delectantur, et tunc eligunt servire castitati, quando eos libido servos habere contemnit.

25. Nequaquam in senectute continentes vocandi sunt, qui in juventute luxuriose vixerunt. Tales non habent praemium, quia laboris certamen non habuerunt. Eos enim exspectat gloria, in quibus fuerint laboriosa certamina.



246 CAPUT XL. De continentia.

[1Kb] 1. A Deo datur continentia; sed petite, inquit, et accipietis (Matth. VII, 7). Tunc autem tribuitur, quando Deus gemitu interno pulsatur.

[1Kb] 2. Praelatam virginitatem esse nuptiis. Illud enim [Col. 0643C] bonum, hoc optimum. Conjugium concessum est (I Cor. VII), virginitas admonita tantum, non jussa. Sed ideo tantum admonita, quia nimis excelsa.

[1Kb] 3. Geminum est bonum virginitas, quia et in hoc mundo sollicitudinem saeculi amittit, et in futuro aeternum castitatis praemium percipit.

[1Kb] 4. Virgines feliciores sunt in vita aeterna, Isaia testante: Haec dicit Dominus eunuchis: »Dabo eis in domo mea, et in muris meis locum; et nomen melius a filiis et filiabus, nomen sempiternum dabo eis, quod non peribit« (Isai. LVI, 4, 5). Nec dubium quod qui casti perseverant, et virgines, angelis Dei efficiuntur aequales.

[1Kb] 5. Amanda est pulchritudo castitatis, cujus degustata [Col. 0644A] delectatio dulcior invenitur quam carnis. Castitas enim fructus suavitatis est, et pulchritudo inviolata sanctorum. Castitas securitas mentis, sanitas corporis; unde et aliquos gentilium gymnicos (legimus) perpetuam Veneris abstinentiam exercuisse, ne virtutem libidine frangerent. Luxuriosa namque vita carnem cito debilitat, fractamque celeriter ducit ad senectutem.

6. Omne peccatum per poenitentiam recipit vulneris sanitatem; virginitas autem, si labitur, nullatenus reparatur. Nam quamvis poenitendo 247 veniae fructum percipiat, incorruptionem tamen nullatenus recipit pristinam.

[1Kb] 7. Virgo carne, non mente, nullum praemium habet in repromissione. Unde et insipientibus virginibus [Col. 0644B] Salvator in judicio veniens, dicit: Amen, dico vobis, nescio vos (Matth. XXV, 12). Ubi enim judicans mentem corruptam invenerit, carnis procul dubio incorruptionem damnabit.

8. Nihil prodest incorruptio carnis, ubi non est integritas mentis. Nihilque valet mundum esse corpore eum qui pollutus est mente.

9. Multi sunt reproborum, qui carnalis corruptelae contagium nesciunt; qui sicut infecundi sunt corpore, ita steriles manent mente, operisque boni fecunditate; qui recte de virginitate gauderent, si aliis pravis operibus non inservirent.

10. Quisque continentiam profitetur et ab aliis terrenis desideriis non subtrahitur, quamvis hunc luxuria carnis non polluat, diversa tamen mundanae [Col. 0644C] conversationis operatio maculat.

[1Kb] 11. Virgines de suis meritis gloriantes hypocritis comparantur, qui gloriam boni operis foris appetunt, quam intra conscientiam humiles habere debuerunt. Tales igitur ad promissa coelestia non perveniunt, quia ipsi sibi virginitatis praemium per elationis vitium auferunt. Hoc est enim in Evangelio non habere virgines in vasis oleum, id est, non servare intra conscientiam boni operis testimonium, sed in facie gloriari apud homines, non in corde apud Deum.

[5Kb] 12. Ruina adulterii excipitur destina matrimonii; meliusque est 248 uxorem ducere quam per libidinis ardorem perire.

[Col. 0645A] 13. Quosdam conjugale decus non pro gignendis filiis delectat, sed hoc pro turbulenta carnis et libidinosa consuetudine appetunt, sicque bono male utuntur.

[1Kb] 14. Vitia per se mala sunt, conjugia vero et potestates per se quidem bona sunt; per ea vero quae circa ea sunt, mala existunt. Conjugia enim per id mala sunt, per quod dicit Apostolus: 249 Qui autem cum uxore est cogitat quae mundi sunt (I Cor. VII, 33). Et: Propter fornicationem unusquisque suam uxorem habeat (Ibid. VII, 2). Sic et potestates per elationem, per oppressionem, per justitiae quoque praevaricationem malae existunt. Nocent enim divitiae, nocent et potestates, sed per id, quod eis juxta ponitur, non per se; exemplo itineris recti, juxta [Col. 0645B] quod spinae nascuntur, quae surgentes a latere nocent eis qui recto itinere gradiuntur.



CAPUT XLI. De cupiditate.

1. Non posse quempiam spiritualia bella suscipere, nisi prius carnis edomuerit cupiditates.

[1Kb] 2. Non potest ad contemplandum Deum mens esse libera, quae desideriis hujus mundi et cupiditatibus inhiat. Neque enim alta conspicere poterit oculus quem pulvis claudit.

[1Kb] 3. Omni peccato pejor est avaritia et amor pecuniarum. Unde et per Salomonem dicitur: Nihil est scelestius quam amare pecuniam (Eccles. X, 10); hic enim animam suam venalem facit, quoniam in vita sua projecit intima sua.

[Col. 0646A] 4. Cupiditas omnium criminum mater est. Unde et Apostolus ait: Radix omnium malorum cupiditas est; quam quidam appetentes erraverunt a fide (I Tim. VI, 10). Si ergo succiditur radix criminum, non pullulant caeterae soboles peccatorum.

[1Kb] 5. Multi causa cupiditatis terrenae etiam ipsam fidem renuntiaverunt. Cupiditas enim Christum vendidit. Nam et plerisque tantum in rebus alienis est desiderium, ut etiam homicidium perpetrare novereantur, sicut Achab, qui appetitum cupiditatis suae sanguinis explevit effusione (III Reg. XXI).

[1Kb] 6. Saepe iniqui mala quae concupiscunt assequuntur, quatenus de affectu mali desiderii fortius puniantur. Electos autem suos Deus non dimittit ire in desideriorum malorum perfectionem, 250 sed in [Col. 0646B] dolorem mentem convertit eorum, pro eo quod in saeculo nequiter appetunt, ut hac experientia resipiscant reverti ad Deum, quod his mente recesserunt. Deum ergo sibi propitium noverit adversari, qui quod temporaliter concupiscit non permittitur adimplere. Secreto autem Dei judicio fieri creditur ut durius pereant hi quorum cupiditatem effectus statim sequitur actionis.

[1Kb] 7. Nunquam satiari novit cupiditas. Semper enim avarus eget; quantoque magis acquirit, tanto amplius quaerit; nec solum desiderio augendi excruciatur, sed etiam amittendi metu afficitur.

8. Inopes nascimur in hac vita, inopes recessuri sumus a vita. Si bona mundi hujus peritura credimus, cur peritura tanto amore cupimus?

[Col. 0647A] [1Kb] 9. Plerique potentes tanta cupiditatis rabie inflammantur, ut de confiniis suis pauperes excludant, nec habitare permittant. Quibus recte per Prophetam dicitur: Vae qui conjungitis domum ad domum, et agrum agro copulatis usque ad terminum loci. Nunquid soli vos habitabitis in medio terrae (Isai. V, 8, 14)? Tales quippe homines infernum, id est, diabolum rapere ad perditionem idem propheta sequenter annuntiat, dicens: Propterea dilatavit infernus animam suam, et aperuit os suum absque ullo termino, et descendent fortes ejus, et sublimes, gloriosique ejus ad eum. Nec mirum, quod morientes inferni ignibus deputentur, qui viventes flammam cupiditatis suae minime exstinxerunt.

10. Qui desiderio cupiditatis exaestuant, flatu diabolicae [Col. 0647B] inspirationis uruntur. Accendit enim mentem Evae superbia, ut de ligno vetito manducaret. Accendit Cain mentem invidia, ut fratrem occideret (Gen. III, 4). Accendit Salomonem luxuriae facibus, ut per amorem libidinis idola adoraret. Accendit Achab cupiditate, ut homicidium avaritiae annecteret (III Reg. XXI). His ergo inspirationibus diabolus corda nominum occultis depravat cupiditatibus.



251 CAPUT XLII. De gula.

1. Prima concupiscentiae suggestio panis est, cui si minime ceditur, diversa edacitatis desideria comprimuntur. Unde et Daniel: Panem, inquit, desiderii non comedi (Dan. X, 3), hoc est, ejus concupiscentiam non implevi.

[Col. 0647C] [1Kb] 2. Prima est luxuriae materies saturitas panis. Unde et propheta Sodomam de panis satietate accusat, dicens: Haec fuit iniquitas Sodomorum, superbia, saturitas panis, et abundantia (Ezech. XVI, 49). Panem quippe Sodomitae immoderate sumentes, in turpitudinem defluxere flagitiorum, atque inde meruerunt, comitante superbia, coelestibus aduri incendiis, ex quo modum non tenuerunt edacitatis.

[1Kb] 3. Utile est cavere gulam ciborumque concupiscentiam. Quid enim tam noxium quam ut animus serviat ventri et escae, quae sunt destruenda, testante [Col. 0648A] Apostolo, ac dicente: Deus autem et hunc, et hanc destruet (I Cor. VI, 13)?

4. Proxima est ventri libido, sicut loco, ita vitio. Ubi enim ventris cura, ibi et eorum quae circa ventrem sunt proxima. In ordine namque membrorum genitalia ventri junguntur. Dumque unum ex his immoderate reficitur, aliud ad luxuriam excitatur.

[1Kb] 5. Non ad luxuriam, vel ad satietatem, sed tantummodo, ut corpus sustentetur, epulis est utendum. Nam, ut philosophi disserunt, cibos inventos esse ut contineant animam, non ut corrumpant.

[155Kb] 6. Qui nimium cibis utuntur, quanto magis ventrem pascunt, 252 tanto amplius sensum mentis obtundunt. Nam Graeci dixerunt ex crasso ventre subtilem sensum gigni non posse. Nam gulae saturitas [Col. 0648B] nimia aciem mentis obtundit, ingeniumque evanescere facit.

[1Kb] 7. Libidinis ignes ciborum fomentis increscunt; corpus autem quod abstinentia frangit, tentatio non exurit. Unde et tres pueros abstinentes flamma Babylonii incendii, etsi tetigit, non combussit, quia nimirum etsi desideriorum carnalium ignis abstinentium mentes inflammat, usque ad consensum tamen concupiscentiae vel operis non exurit.

[1Kb] 8. Cui abundantia est epularum, ardentis divitis intendat supplicium, cujus tanta in inferno inter ignes erat inopia, quanta hic epularum fuerat copia. In hoc enim saeculo esurire et sitire noluit, propterea illic inter flammas sitiens, stillam aquae quaesivit, nec meruit.

[Col. 0648C] 9. Considerandum quam vehementer arguatur comessatio, et sumptuosa convivia. Nam per prophetam comminatur Dominus se non hanc relaxare iniquitatem his qui eam libenter ambiunt. Dicit enim per Isaiam: »Ecce gaudium et laetitia occidere vitulos, et jugulare arietes, comedere carnes et bibere vinum. Si dimittetur iniquitas haec vobis, donec moriamini (Isai. XXII, 13, 14).

[1Kb] 10. Sicut omnes carnales cupiditates abstinentia resecantur, ita omnes animae virtutes edacitatis vitio destruuntur. Inde est quod et princeps coquorum [Col. 0649A] muros Jerusalem subvertit, quia et venter, cui servitur a coquis, virtutes animae destruit. Neque enim posse quempiam virtutum perfectionem attingere, nisi prius ventris edomuerit ingluviem.

11. Nemo potest dominari caeteris vitiis, nisi prius ingluviem ventris restrinxerit. Nec quisquam facile poterit a semetipso spiritus 253 immundos expellere, nisi per abstinentiam gulae. Tunc enim hostes qui extra nos sunt a nobis fortius superantur, quando prius quae intra nos sunt vitia exstinguuntur. Nam frustra foris agit bellum, qui intus habet periculum.

[1Kb] 12. Non qualitatem ciborum, sed eorum cupiditatem cavendam. Nam saepe accuratius praeparata sine gulae concupiscentia degustantur, et saepe abjecta et vilia edendi cupiditate sumuntur. Sicque fit ut non [Col. 0649B] sit in culpa ciborum qualitas, sed illud reputetur in vitium, quod cum desiderio degustatur.

[1Kb] 13. Quatuor sunt genera distinctionum in gulae appetitu, id est: quid, quando, quantum, et quomodo appetatur. Quid ad rem ipsam pertinet quae appetitur. Quando, si ante legitimum tempus quid appetatur. Quantum vero ad immoderationem refertur. Quomodo ad impatientiam festinationis ascribitur.

[1Kb] 14. Nullus homini tam importunus exactor est quam venter, qui quotidianam refectionem quotidiana famis exactione adimplet. Cum caeteris enim vitiis etsi interdum nascimur, interdum tamen cum eis non morimur; cum isto autem et nascimur, cum isto et morimur.

[1Kb] 15. Plerumque voluptas vescendi ita sub obtentu [Col. 0649C] necessitatis subrepit, ut dum putatur serviri necessitati, voluptatis desiderio serviatur; nec facile discernitur utrum quod accipitur, gulae, an indigentiae deputetur.



254 CAPUT XLIII. De ebrietate.

[1Kb] 1. Esca crapulam, potus ebrietatem generat. Ebrietas autem perturbationem gignit mentis, furorem cordis, flammam libidinis.

[Col. 0650A] [1Kb] 2. Ebrietas ita mentem alienat, ut ubi sit nesciat. Unde etiam et malum non sentitur quod per ebrietatem committitur. Verum est quod juxta prophetam dicitur: Fornicatio et ebrietas auferunt cor (Ose. IV, 11). Fornicatio enim, sicut in Salomone (III Reg. XI), infatuat sapientem. Ebrietas, sicut in Lot (Gen. XIV), sensum rationis captivat. Unde et in Proverbiis: Potentes, inquit, iracundi sunt, vinum non bibant, ne cum biberint, obliviscantur sapientiam (Proverb. XXXI, 4).

3. Plerisque laus est multum bibere vinum, et non inebriari. Audiant hi adversum se dicentem prophetam: Vae qui potentes estis ad bibendum vinum, et viri fortes ad miscendam ebrietatem (Isai. V, 22).

[60Kb] 4. Vino multo deditos, et luxuriose viventes Isaias [Col. 0650B] sic arguit, dicens: Vae qui consurgitis mane ad ebrietatem sectandam, et potandum usque ad vesperum, ut vino aestuetis (Isai. V, 11). De talibus et alio loco dicitur: Vae tibi, civitas cujus rex juvenis est, et cujus principes mane comedunt (Eccle. X, 16).

5. Multi enim a mane usque ad solis occubitum ebrietati et 255 gulae voluptatibus serviunt, nec intelligunt cur nati sunt; sed, consuetudine belluina detenti, luxuriae tantum tota die epulisque inserviunt.

6. Clamat Joel propheta his qui ebrietati deserviunt, dicens: Expergiscimini, ebrii; et flete, et ululate, omnes qui bibitis vinum in dulcedine (Joel. I, 5). Quo testimonio non ait tantum: Flete, omnes qui bibitis vinum, ut bibere omnino non liceat; sed adjecit, [Col. 0650C] in dulcedine, quod ad voluptuosam pertinet et prodigam effusionem. Nam quantum satis est necessitati, edocet Timotheum bibere Apostolus, dicens: Vino modico utere.

[1Kb] 7. Non solum ex vino inebriantur homines, sed etiam ex caeteris potandi generibus, quae vario modo conficiuntur. Unde et Nazaraeis, qui se sanctificabant Domino, praeceptum est vinum et siceram non bibere. Utraque enim statum mentis evertunt, et ebrios faciunt; [Col. 0651A] luxuriam quoque carnis utraque aequaliter gignunt.

8. Quidam continentes, sicut panem cum pondere edunt, ita et aquam cum mensura sumunt, asserentes ad castimoniam carnis etiam aquae abstinentiam convenire.



CAPUT XLIV. De abstinentia.

1. Hoc est perfectum et rationabile jejunium, quando noster homo exterior jejunat, interior orat. Facilius per jejunium oratio penetrat coelum. Tunc enim homo, spiritualis effectus, angelis conjungitur, Deoque liberius copulatur.

[1Kb] 2. Per jejunium etiam occulta mysteriorum coelestium revelantur, divinique sacramenti arcana panduntur. [Col. 0651B] Sic namque Daniel, angelo revelante, mysteriorum sacramenta cognoscere meruit (Dan. X, 3). Haec enim virtus et angelorum manifestationes, et eorum annuntiationes ostendit.

3. Jejunia fortia tela sunt adversus tentamenta daemoniorum. Cito enim per abstinentiam devincuntur. Unde etiam Dominus et Salvator noster eorum incursus jejuniis et orationibus praemonet superare, 256 dicens: Hoc genus non ejicitur nisi per orationem et jejunium (Matth. XVII. 20). Immundi enim spiritus ibi se magis injiciunt ubi plus viderint escam et potum.

[1Kb] 4. Sancti, quandiu in hujus saeculi vita habitant, desiderio superni roris corpus suum aridum portant. Unde et psalmus: Sitivit, inquit, in te anima mea, [Col. 0651C] quam multipliciter et caro mea (Psal. LXII, 1). Caro enim tunc Deum sitit, quando per jejunium abstinet, et arescit. Abstinentia et vivificat, et occidit: vivificat animam, corpus necat.

[1Kb] 5. Saepe abstinentia simulate agitur, jejuniaque per hypocrisim exercentur. Quidam enim mira inedia corpus suum laniant, exterminantes, sicut ait Evangelium, facies suas, ut appareant hominibus jejunantes (Matth. VI, 16). Ore namque pallescunt, corpore atteruntur, cordis alta suspiria ducunt. Ante mortem quoque mortiferis se suppliciis tradunt; tantumque miseri laboris exercitium, non pro Dei amore, sed pro sola humanae laudis admiratione sectantur.

6. Quidam incredibiliter abstinent, ut hominibus [Col. 0651D] curiosis sancti appareant; sed hoc bonum abstinentiae talibus non est virtus reputanda, sed vitium, quia bono male utuntur.

[1Kb] 7. Jejunium et eleemosyna in abscondito esse [Col. 0652A] amant, ut solus Deus, qui inspicit omnia, meritum operum bonorum rependat. Nam qui ea sub populari manifestatione faciunt, nequaquam a Deo justificantur, quia juxta sermonem evangelicum mercedem suam ab hominibus receperunt (Matth. VI, 5).

[1Kb] 8. Jejunia cum bonis operibus Deo acceptabilia sunt. Qui autem a cibis abstinent, et prave agunt, daemones imitantur, quibus esca non est, et nequitia semper est. Ille enim bene abstinet a cibis, qui et a malitiae actibus, et a mundi jejunat ambitionibus.

[1Kb] 9. Qui exsecrationis studio, non abstinentiae voto ab escis carnium se suspendunt, hi potius exsecrandi sunt, quia Dei creaturam usibus humanis concessam rejiciunt. Nihil enim fidelibus inquinatum, nihilque esse judicatur immundum, Paulo attestante apostolo: [Col. 0652B] Omnia munda mundis; coinquinatis autem, et infidelibus, nihil est 257 mundum, quia polluta sunt eorum et mens et conscientia (Tit. I, 15).

[1Kb] 10. Spernitur jejunium quod in vesperum repletione ciborum reficitur. Neque enim reputanda est abstinentia, ubi fuerit saturitas ventris subsecuta.

[1Kb] 11. Spernitur jejunium quod in vesperum deliciis compensatur, dicente Isaia propheta: Ecce in die jejunii vestri invenitur voluptas vestra (Isai. LVIII, 3); voluptas enim deliciae intelliguntur. Sicut enim repetitio debiti, et lites, et contentio, et percussio, ita et deliciae improbantur a propheta in jejunio.

12. Tota enim die epulas in cogitatione ruminat, qui ad explendam gulam vespere sibi delicias praeparat.

[Col. 0652C] [1Kb] 13. Non est corpori adhibenda immoderata abstinentia, ne dum amplius gravatur caro pondere inediae, nec malum agat postea, nec bene facere incipiat, et quae addicitur ut usu mali careat, simul et boni officium, dum plus premitur, perdat. Sollicita igitur discretione carnis est moderanda materies, scilicet, ne aut integre exstinguatur, aut immoderate laxetur.

14. Infirmitate carnis nimia praevalente, ad perfectionem pertingere nemo potest. Nam quamvis sanctitatis amorem quisque habeat, exsequi tamen non valet operis meritum, cui intentione cordis deservire conatur.

15. Corporis debilitas nimia etiam vires animae frangit, mentis quoque ingenium facit marcescere, [Col. 0652D] nec valet quidquam boni per imbecillitatem perficere.

16. Ne quid nimis. Nam quidquid cum modo et temperamento fit, salutare est; quidquid autem nimis, [Col. 0653A] et ultra modum est, perniciosum fit, studiumque suum in contrarium vertit. In omni ergo opere modum et temperamentum oportet habere. Nam [Col. 0654A] omne quod excedit periculosum est; sicut aqua, quae si nimios imbres praebeat, non solum nullum usum adhibet, sed etiam periculum exhibet.



LIBER TERTIUS.
[Col. 0653]


258 CAPUT PRIMUM. De flagellis Dei.
[Col. 0653A]

[22Kb] 1. Divinae Sapientiae subtilitas, sicut interius, ut testis, scrutatur conscientias, sic exterius, ut judex, irrogat poenas; ut verum sit testimonium prophetae: Quia ipse est et testis et judex (Jerem. XXIX, 23). Miserere, Domine, misero Isidoro, indigna agenti, et digna patienti, assidue peccanti, et tua flagella quotidie sustinenti.

[Col. 0653B] [1Kb] 2. Ordinata est miseratio Dei, quae prius hic hominem per flagella a peccatis emendat, et postea ab aeterno supplicio liberat. Electus enim Dei doloribus hujus vitae atteritur, ut perfectiora vitae futurae lucretur.

[1Kb] 3. Nequaquam Deus delinquenti parcit; quoniam peccatorem aut flagello temporali ad purgationem ferit, aut judicio aeterno puniendum relinquit, aut ipse in se homo poenitendo punit quod male admisit; ac proinde est quod Deus delinquenti non parcit.

259 [1Kb] 4. Justo temporalia flagella ad aeterna proficiunt gaudia; ideoque et justus in poenis gaudere debet, et impius in prosperitatibus timere.

[1Kb] 5. Neque justo, neque reprobo Deus misericordiam [Col. 0653C] et justitiam abstrahit. Nam et bonos hic per afflictionem judicat, et illic remunerat per miserationem; et malos hic remunerat per temporalem clementiam, et illic punit per aeternam justitiam.

6. In hac enim vita Deus parcit impiis, et tamen non parcit electis; in illa parcet electis, non tamen parcet iniquis.

7. Periculosa est securitas in hac vita malorum, [Col. 0654A] et bonorum dolor tranquillus. Nam iniquus post mortem ducitur cruciandus; justus vero dormit post laborem securus.

8. Non tantum de corporalibus passionibus, sed etiam de spiritualibus oportet intelligi, ut quanto quisque aut in corpore aut in mente flagella sustinet, tanto se in fine remunerari speret.

[1Kb] 9. Saepe occulto Dei judicio extra flagelli correptionem sunt reprobi in hoc mundo: dumque multa [Col. 0654B] damnabilia commisisse videantur, despecti tamen a Deo, nullo emendationis verbere feriuntur.

[1Kb] 10. Plus corripitur flagello, qui a Deo diligitur, si peccaverit, dicente Amos propheta: Tantummodo vos cognovi ex omnibus nationibus terrae, idcirco visitabo super vos omnes iniquitates vestras. Quem enim diligit Dominus corripit, flagellat autem omnem filium quem recipit.

[1Kb] 11. Valde necessarium est justum in hac vita et vitiis tentari, et verberari flagello, ut dum vitiis pulsatur, de virtutibus non superbiat. Dum vero aut animi, aut carnis dolore atteritur, a mundi amore reservatur. Tentari autem oportet justum, sed tentatione plagae, non tentatione luxuriae.

12. Durius circa suos electos in hac vita Deus [Col. 0654C] agit, ut dum fortioribus flagelli stimulis feriuntur, nulla oblectamenta praesentis 260 vitae delectent, sed coelestem patriam, ubi certa requies exspectatur, indesinenter desiderent.

[1Kb] 13. Electos vitae istius adversitate probari, ut, secundum Petrum, judicium a domo Dei incipiat (I Petri IV, 17), dum in hac vita electos suos Deus judicii flagello castigat.



CAPUT II. De gemina percussione Dei.
[Col. 0655A]

[1Kb] 1. Gemina est percussio divina. Una in bonam partem, qua percutimur carne, ut emendemur. Altera, qua vulneramur conscientia ex charitate, ut Deum ardentius diligamus.

[1Kb] 2. Gemino more Deus respicit vel ad veniam, vel ad vindictam. Ad veniam, sicut Petrum (Luc. XXII, 61). Ad vindictam, sicut dum facta Sodomorum se descensurum et visurum testatur (Gen. XVIII, 21).

[3Kb] 3. Trimoda ratione Deus quos voluerit percutit, id est: ad damnationem 261 reprobos, ad purgationem quos errare videt electos, ad propagandam meritorum gloriam justos. Primo namque modo Aegyptus caesa est ad damnationem (Exod. VII, 8). [Col. 0655B] Secundo modo pauper Lazarus ad purgationem (Luc. XVI). Tertio modo percussus est Job ad probationem (Job. II).

[91Kb] 4. Flagellatur homo plerumque a Deo ante peccatum, ne malus sit, ut Paulus, qui, Satanae angelo [Col. 0656A] instigante, carnis tolerabat 262 stimulos. Flagellatur autem et post peccatum, ut corrigatur, sicut ille in Apostolo, qui traditus est Satanae in interitum carnis, ut spiritus salvus esset (I Cor. V).

[1Kb] 5. Non tamen juste murmurat, etiam qui nescit cur vapulat. Nam Deus ideo plerumque justum flagellat, ne de justitia superbiens cadat.

[1Kb] 6. In hac vita Deus tanto magis studet ut parcat quanto magis exspectando flagellat; sed alios feriendo corrigit, alios vero feriendo interficit. Feriendo namque corrigit de quibus dicit: Ego quos amo arguo et castigo (Apoc. III, 19). Feriendo perimit quos incorrigibiliter delinquentes aspicit, quosque non jam sub disciplina, ut filios pater, sed districta damnatione, ut hostes adversarius, percutit. [Col. 0656B] De quibus dicit: Flagello inimici percussit te castigatione crudeli (Jer. XXX, 14). Et iterum: Quid clamas ad me super contritione tua? insanabilis est dolor tuus (Ibid., V, 15). Unde unusquisque festinet, et timeat ne simul feriatur vita ejus cum culpa. Flagellum [Col. 0657A] namque tunc diluit culpam, cum mutaverit vitam. Nam cujus mores non mutat, actiones non expiat.

[1Kb] 7. Omnis divina percussio aut purgatio vitae praesentis est, aut initium poenae sequentis. Nam quibusdam flagella ab hac vita inchoant, et in aeterna percussione perdurant. Unde per Moysen Dominus dicit: Ignis exarsit in ira mea, et ardebit usque ad inferos deorsum (Deut. XXXII, 22).

[1Kb] 8. A quibusdam dici solet: Non judicat Deus bis idipsum; qui tamen non attendunt illud quod alibi scriptum est: Jesus populum de terra Aegypti liberans, secundo eos qui non crediderunt perdidit (Judae I, 5). Quamvis enim una culpa bis non percutitur, una tamen 263 percussio intelligitur, quae hic coepta illic perficitur, ut in his qui omnino non corriguntur [Col. 0657B] praecedentium percussio flagellorum sequentium sit initium tormentorum.

[1Kb] 9. Hinc est quod in psalmo scribitur: Operiantur, sicut diploide, confusione sua (Psal. CVIII, 29). Diplois enim duplex vestimentum est, quo figuraliter induuntur qui et temporali poena et aeterna damnantur. Unde et Jeremias ait: Contritio super contritionem (Jerem. IV, 20), id est, gemina damnatio, et hic, et in futuro saeculo. Et idem alibi: Duplici contritione contere eos (Jerem. XVII, 18), id est, gemina poena, praesenti scilicet et futura.

10. Quibusdam secreto Dei judicio hic male est, illic bene, scilicet, ut dum hic castigati corriguntur, ab aeterna damnatione liberentur. Quibusdam vero hic bene est, illic male, sicut diviti illi accidit qui, [Col. 0657C] hic potentiae claritate conspicuus, post mortem gehennae incendiis traditur cruciandus (Luc. XVI). Porro quibusdam et hic male, et illic male est, quia, corrigi nolentes, et flagellari in hac vita incipiunt, [Col. 0658A] et in aeterna percussione damnantur.

11. In tanto immergi quosdam desperationis profundo, ut nec per flagella valeant emendari. De quibus recte per prophetam Dominus dicit: Frustra percussi filios vestros; disciplinam non receperunt (Jerem. II, 30).

[1Kb] 12. Plerumque justus plangit, et nescit utrum pro omnibus suis peccatis praesentia patiatur flagella, an pro uno tantum, et nescit quae sit culpa illa pro qua meruit ejusmodi pati supplicia, et pro ipso ambiguo maxime in moerore versatur.

[1Kb] 13. Quamvis flagella praesentia justum a peccatis absolvunt, adhuc tamen sub metu vindictae turbatur, ne instantes ei plagae non sufficiant ad purganda delicta. Proinde ergo, dum praesentia patitur, et futura pertimescit, quodammodo, sicut ait propheta, [Col. 0658B] pro suis peccatis duplicia recipit (Isai. XL, 2).



264 CAPUT III. De infirmitate carnis.

[1Kb] 1. Sunt nonnulli hujus qualitatis homines, qui nesciant corrigi, nisi alios viderint flagellari; sicque proficiunt comparatione malorum, dum sibi id accidere timent, in quo deperire alios vident.

[1Kb] 2. Quosdam Deus videns nolle proprio voto corrigi, adversitatum tangit stimulis. Quosdam etiam praesciens multum peccare posse, in salutem flagellat eos corporis infirmitate, ne peccent, ut eis utilius sit frangi languoribus ad salutem animae quam manere incolumes ad damnationem.

[11Kb] 3. Visitatio Dei nec semper in bonum accipitur, nec semper in malum. In bonum enim accipitur, sicut [Col. 0658C] est illud: Visita nos in salutari tuo (Psal. CV, 4). In malum vero, juxta illud: In tempore visitationis suae peribunt (Jer. X, 15).

[1Kb] 4. Tribus ex causis infirmitates accidunt corporis, [Col. 0659A] id est, ex peccato, ex tentatione, et ex intemperantiae passione; sed huic tantum 265 novissimae humana potest medicina succurrere, illis vero sola pietas divinae misericordiae.

[1Kb] 5. Qui valentiores sunt, et sani, utile est illis infirmari, et non peccare, ne per vigorem salutis illicitis sordidentur cupiditatum, et luxuriae desideriis.

[1Kb] 6. Duritia, quae mentem premit, nec sentitur, utiliter mutatur in carne, ut sentiatur atque intellecta emendetur. Nam citius vulnera carnis sentiuntur quam animae; ideoque per carnis flagella errantes citius corriguntur. Hoc quippe indicant in Pauli oculis squamae infidelitatis, quae dum mutatae sunt per increpationem in oculis carnis, confestim resoluta est duritia mentis (Act. IX, 18).

[Col. 0659B] 7. Est perniciosa sanitas, quae ad inobedientiam hominem ducit. Est et salubris infirmitas, quae per divinam correptionem mentem a duritia frangit.

8. Languor animae, id est, peccatorum infirmitas perniciosa est, de qua etiam Apostolus ait: Quis infirmatur, et ego non infirmor? Quis scandalizatur, et ego non uror (II Cor. XI, 29)? Nam infirmitatem carnis utilem esse idem Apostolus approbat, dicens: Quando infirmor, tunc fortior sum (II Cor. XII, 10).



CAPUT IV. De tolerantia divinae correptionis.

[1Kb] 1. Murmurare in flagellis Dei peccator homo non debet, quia maxime per hoc quod corripitur emendatur. Unusquisque autem tunc levius portat quod [Col. 0659C] patitur, si sua discusserit mala pro quibus illi infertur retributio justa.

[1Kb] 2. Discat non murmurare qui male patitur, etiam si ignorat cur mala patiatur; et per hoc juste se pati arbitretur, per quod 266 ab illo judicatur, cujus nunquam injusta judicia sunt. Qui flagella sustinet, et contra Deum murmurat, justitiam judicantis accusat. Qui vero se cognoscit a justo judice pati, quod sustinet, etiam si pro quo patitur ignoret, [Col. 0660A] per hoc jam justificatur, pro quo et seipsum accusat, et Dei justitiam laudat.

3. Dum ex rebus prosperis utilia justus exempla praestat hominibus, necesse est eum iterum et adversitatibus tangi, quatenus ejus patientia comprobetur, ut denuo fortitudinis documenta ex eo sumant, qui prosperitatis ejus temperantiam agnoverunt.

[1Kb] 4. Qui passionibus animae insidiante adversario cruciatur, non idcirco se credat alienari a Christo, quia talia patitur; sed magis per hoc Deo commendabilem se esse existimet, si, dum haec patitur, laudet Deum potius, non accuset.

[1Kb] 5. Ad magnam utilitatem divino judicio mens justi diversis passionum tentationibus agitatur, pro quibus si Deo gratias egerit, suaeque culpae, quod [Col. 0660B] talibus dignus sit, deputaverit, hoc, quod ex passione tolerat, ei pro virtutibus reputabitur, quia et divinam agnoscit justitiam, et suam intelligit culpam.



CAPUT V. De tentationibus diaboli.

[1Kb] 1. Multis calamitatum tentationibus mens justi in hac vita pulsatur; unde et optat ab hoc saeculo funditus evelli, quo et aerumnis careat, et fixam illic securitatem inveniat.

[1Kb] 2. Inter eas poenas quas justus in corpore patitur, atque eas 267 quas mente per fraudem diaboli tolerat multum interest. Nam gravius fert, quas interius luget, quam eas quas exterius sustinet. Has enim et loco evitat, et tempore: illas nec loco potest evitare, [Col. 0660C] nec tempore.

[1Kb] 3. Non amplius tentat electos diabolus quam Dei voluntas permittit. Tentando autem, sanctorum profectibus servit.

[1Kb] 4. Etsi nolens, utilitati tamen sanctorum servit diabolus, quando eos tentationibus suis non dejicit, sed potius erudit. Nam tentationes, quas ille ad humanum interitum movet, interdum Spiritus sanctus ad exercitium virtutum salubri utilitate convertit.

[Col. 0661A] [1Kb] 5. Insidiae diaboli, atque astutiae, quamvis huc atque illuc quaerentes quem devorent diffundantur (I Petri V, 8), a potestate tamen divina non egrediuntur, ne tantum noceant, quantum malitiose contendunt. Nam quomodo sanctorum virtus tanta tolerare posset, si superna dispensatio pio moderamine nequitiam daemonum non frenaret? Et licet diabolus tentationem justis semper inferre cupiat, tamen, si a Deo potestatem non acceperit, nullatenus adipisci potest quod appetit. Unde et omnis voluntas diaboli injusta est, et tamen, permittente Deo, omnis potestas justa. Ex se enim tentare quoslibet injuste appetit, sed eos, qui tentandi sunt, et prout tentandi sunt, non nisi tentari Deus juste permittit.

6. Unde etiam in libris Regum de diabolo scriptum [Col. 0661B] est quia Spiritus Domini malus irruebat in Saul (I Reg. XVI, 14). Ubi juste quaeritur: si Domini, cur malus? si malus, cur Domini? Sed duobus verbis comprehensa est et Dei potestas justa, et diaboli voluntas injusta. Nam spiritus malus per nequissimam voluntatem, et idem Dominus per acceptam justissimam potestatem.

268 [68Kb] 7. Diabolus non est immissor, sed incentor potius vitiorum. Neque enim alibi concupiscentiae fomenta succendit, nisi ubi prius pravae cogitationis delectationes aspexerit; quas si a nobis spernimus, sine dubio ille confusus abscedit; statimque franguntur jacula concupiscentiae ejus:

Contemptaeque jacent, et sine luce faces
illius.

[Col. 0661C] [6Kb] 8. Sollicite hostis insidias intelligere pariter, et cavere Dei servum oportet; sicque in innocentia vitae existere simplicem, ut tamen oporteat cum simplicitate esse prudentem. Qui prudentiam simplicitati non miscet, juxta prophetam, columba est [Col. 0662A] seducta, non habens cor (Ose. VII, 11). Sed ideo columba, quia simplex; ideo autem cor non habens, quia ignara prudentiae est.

[1Kb] 9. Saepe fraus Satanae sanctorum cordibus aperitur, quando per speciem boni angelum se simulans lucis, dum nititur electos decipere, detegitur atque contemnitur. Sic et verba fallacis doctrinae Deus sanctos suos facit intelligere, quatenus diabolicum errorem interius cognoscant, ac sollicite caveant.

[1Kb] 10. Discretio sanctorum tanta esse debet, ut inter bonum et malum praediti ratione dijudicent, ne eos diabolus per speciem boni fallat. Haec est enim percunctatio Josue dicentis: Noster es? an adversariorum (Josue V, 13)? Propter hoc et Jeremiae dicitur: Si separaveris pretiosum a vili, quasi os meum eris [Col. 0662B] (Jerem. XV, 19). Tunc enim bene de se 269 judicant sancti, quando ab eis Deus fallacia daemonum tentamenta facit intelligi.

[1Kb] 11. Multi decipiuntur a diabolo, et ignorant se esse deceptos, Oseae prophetae testimonio declarante: Comederunt, inquit, alieni robur ejus, et ipse ignoravit (Ose. VII, 9). Alieni namque maligni spiritus significantur, qui virtutes mentis comedunt; sed hoc corda negligentium non intelligunt.

[1Kb] 12. Tanquam inermis diabolus vincitur, quando aperta iniquitate hominem depravare conatur; armatus vero tunc incedit, dum per speciem sanctitatis et virtutis ea quae sancta sunt destruit, quando et qui decipitur sua detrimenta non sentit, sed, tanquam sint virtutes, quae sunt vitia sectatur et diligit.

[Col. 0662C] [1Kb] 13. In oculis carnalium diabolus terribilis est, in electorum oculis terror ejus vilis est. Ab incredulis, ut leo, timetur; a fortibus in fide, ut vermis, contemnitur, atque ad momentum ostensus repellitur.

[1Kb] 14. Qui suggestiones diaboli non recipit, in ejus [Col. 0663A] insidias minime transit. Nam facile in consequenti opere repellitur, si prima oblectamenta illius respuantur. Diabolus enim serpens est lubricus, cujus si capiti, id est, primae suggestioni non resistitur, totus in interna cordis, dum non sentitur, illabitur.

270 [1Kb] 15. Tentationum diabolicarum initia fragilia sunt, quae, si non caveantur, sed per usum in consuetudinem transeant, in novissimis fortiter convalescunt, ita ut aut nunquam aut cum difficultate vincantur.

16. Dum in tota vita diabolus hominem praevaricari cupiat, amplius tamen in fine molitur decipere. Hinc est, quod in principio contra protoplastum serpenti est dictum: Et tu insidiaberis calcaneo ejus, quia nimirum hominem, quem diabolus in cursu praeteritae vitae non decepit, in novissimis supplantare [Col. 0663B] disponit. Proinde quamvis quisque sit justus, nunquam necesse est ut sit in hac vita securus; sed semper humilis caveat, semperque, ne in fine corruat, sollicitus pertimescat.

[1Kb] 17. Diabolus suis fautoribus blanditur, Dei vero servis molitur tentamenta contraria, exemplo Domini, qui se post baptismum passus est a diabolo tentari (Matth. IV).

[1Kb] 18. Diabolus sanctos omnes non tenendo possidet, sed tentando persequitur. Nam quia non in eis intrinsecus regnat, contra eos extrinsecus pugnat. Et qui interius amisit dominium, exterius commovet bellum.

[1Kb] 19. Tunc contra eum quem possidet diabolus acrius saevit, quando se virtute divina ab eo expellendum [Col. 0663C] cognoscit. Unde immundus spiritus tunc discerpsit gravius puerum in quo habitabat, quando ad Christi imperium exire ab eo coactus est (Marc. IX). Quod factum et ab Job verba respicit, ubi in novissimis Behemoth caudam suam, quasi cedrus, astringit (Job. XL, 12).

271 [1Kb] 20. Plus contra eos diabolus diversis tentationibus insistit, qui possunt et aliis sua utilitate prodesse, ut, dum illi impediuntur, non proficiant qui docendi sunt.

[1Kb] 21. Maligni spiritus hoc, quod intra nos mundare [Col. 0664A] cupimus, sine intermissione tentant iterum sordidare. Sancti autem eorum insidias praesago spiritu praecognoscunt, et quidquid in semetipsis terrenum sentiunt, indesinenter operibus sanctis exhauriunt, ut de intimis puri inveniantur.

[1Kb] 22. Eodem blandimento decipiuntur nunc per diabolum homines, quo protoplasti in paradiso sunt decepti. Multis enim vitiorum praestigiis mentes reproborum Satanas praetentando deludit. Nunc enim promissis decipit; nunc rebus transitoriis, quasi necessariis, illicit; nunc etiam ipsa inferni supplicia, quasi levia, et transitoria, suggerit; quatenus miserorum corda in cupiditatem, lasciviamque dissolvat, secumque ad tartara ducat.

[1Kb] 23. Argumenta machinationum malarumque cogitationum semina, quae in cordibus hominum diabolus [Col. 0664B] fundit, ita saepe undique captam implicant mentem, ut ex qua parte evadere quisque tentaverit, sine periculo exire non possit, veluti si jures hoc facere, quod si feceris, pecces; si non feceris, reus perjurii sis. In tanto ergo mali discrimine, ut evadendi aditus pateat, minora potius eligenda sunt, ut majora vitentur.

24. Diabolus, quando decipere quemquam quaerit, prius naturam uniuscujusque intendit, et inde se applicat, unde aptum hominem ad peccandum inspexerit.

25. Ex ea parte diabolus homines tentat, qua eos per excrescentem humorem facile inclinari ad vitia conspicit, ut secundum humoris conspersionem adhibeat et [Col. 0664C] tentationem (Num. 23). Lege Balaam, qui in figura diaboli contra populum Dei ex ea parte praecipit perniciosos praetendere laqueos, ex qua sentit eos facilius esse lapsuros. Nam et qui aquam alicubi deducit, non eam per aliam partem mittit, nisi ubi impetum ejus intendit.

272 [1Kb] 26. Nullus culpam existimet, quam ex conspersione propria sustinet; sed, quantum valet, contra id quod tolerat pugnet. Nam si conspersioni ceditur, tentationi vel vitio nequaquam resistitur.

[3Kb] 27. Ideo diabolus in sacris eloquiis Behemoth, id [Col. 0665A] est, animal dicitur, quia de coelis lapsus ad terras cecidit. Ideo Leviathan, id est, serpens de aquis, quia in hujus saeculi mari volubili versatur astutia. Avis vero propterea nominatur, quia per superbiam ad alta sustollitur. Et recte his tribus vocabulis appellatur, quia pro suo merito aerem, quasi avis, pro carcere meruit; terram, ut animal brutum sit; serpens, ut in hujus saeculi mari insana jactetur fluctuatione.

273 [1Kb] 28. Ex eo enim quod per membra sua diabolus operatur, sortitur vocabula: ita ut quod singuli agunt, incitante illo, ipse nominetur ex eo. Quem enim non decipit diabolus? Unde animal est, hoc est, per carnis luxuriam tentat; unde serpens est, hoc est, cupiditatis ac nocendi malitia. Quem autem nec [Col. 0665B] sic decipit, insidiatur ei; unde avis est, hoc est, superbiae ruina. Undique enim dolos praeparat, quousque inveniat viam per quam incautum decipiat.

[1Kb] 29. Aliud est intrare mentem cujusquam diabolum, aliud vero inhabitare. Nam et in cordibus sanctorum ingreditur, dum malas suggestiones insinuat; sed non habitat in eis, quia in suo corpore non eos transducit. Qui vero in corpore ejus sunt, ipsos inhabitat, quia ipsi sunt templum ejus. Et si subrepat mentibus electorum diabolus, non autem in eis requiescit, sicut in cordibus reproborum; nam calore fidei mox excitatur, ut exeat ab electis.

30. Nonnulli, quos jam avido ore diabolus devoraverat, rursus divini judicii occulta miseratione ab [Col. 0666A] ejus ore eripiuntur, et saluti restituuntur. Nam saepe multos, quos antiquus hostis luxuriae voragine immersos tenuit, potentia divina per poenitentiam ab ejus faucibus traxit.

[1Kb] 31. Quomodo bonorum interitum Propheta electam dicit esse diaboli escam, dum alibi scriptum sit de illo: Fenum sicut bos comedet, nisi quod in oculis Dei fenum sunt qui electus cibus secundum homines esse videntur? Ac per haec, qui de bonorum numero pereunt, apud homines electi, apud Deum fenum existunt.

[1Kb] 32. Eum diabolus jam deglutiisse dicitur, quem jam perfecto scelere devorasse videtur. Eum vero, quem non deglutivit operis perfectione, sed tentationum illecebris mordet, ut devoret, adhuc quasi in [Col. 0666B] maxilla mandit. Unde et Paulus habet stimulos carnis, quibus humilietur (II Cor. XII), non habet peccandi perfectionem, qua deglutiatur.

274 [1Kb] 33. Os diaboli verba ejus sunt. Verba vero ejus inspirationes occultae sunt, quibus corda hominum alloquens occultis urit cupiditatibus.

[2Kb] 34. Quidam ob incorreptibilem iniquitatem, quia sponte non corriguntur, immundis spiritibus vexandi traduntur, ut arripiendi eos daemones corporaliter habeant potestatem, terroribusque eorum afflicti humilientur, poeniteant et salventur, sicut et Apostolus Corinthiis scribens, dicit: Tradere hujusmodi Satanae in interitum carnis, ut spiritus salvus sit (I Cor. V, 5). Utile est enim quosdam peccantes, ut in anima salventur, [Col. 0667A] Satanae corporaliter deputari, quatenus ex praesenti correptione futurorum judicium timeant, et de caetero delinquere caveant. Quidam autem potestati daemonum ad emendationem deputantur; quidam vero despecti ad solam perditionem traduntur.

35. Nunquam vacat diabolus adversus hominem justum. Aut enim tribulationes cordis illi exaggerat, aut dolores corporis suscitat. Hinc est, quod Apostolus ait: Datus est mihi stimulus carnis angelus Satanae, qui me colaphizet (II Cor. XII, 7).

[1Kb] 36. Saepe mentem justi variis vexationum doloribus vis daemonum cruciat; unde interdum usque ad desperationis angustiam 275 coarctatur. Permanenti autem in Dei amore animae et ipsa talis angustia [Col. 0667B] ad meritum proficit. Nam sive in animo, sive in corpore, per instinctum immundorum spirituum quaelibet adversa justus patiatur, ex Dei utique permissu id patitur. Quod si hoc ipsum ad Dei gloriam humilis referat, et dicat quod pro corporis passione Job dixit: Si bona suscepimus de manu Domini, mala quare non suscipiamus (Job. II, 10)? iste non separatur a Deo, sed conjungitur, quamlibet atroci angustia torqueatur.

37. Multa justus adversa in anima patitur instigatione daemonum, sed talibus tentamentis perire vitae aeternae non potest, quia pius Dominus ad damnationem culpae non reputat quod de suae majestatis permissu nolens qui patitur portat. Nam ibi peccamus ubi cupiditate vel voluntate deflectimus. Ubi vero violenter addicimur, etsi facinus aut flagitium non [Col. 0667C] est, miseria tamen pro flagitio et facinore est. Sed qui Deum pro irrogata laudat miseria, commisso procul dubio caret facinore.



CAPUT VI. De tentamentis somniorum.
[Col. 0668A]

[2Kb] 1. Plerumque daemones in noctibus occurrentes humanos sensus per visiones conturbant, ut formidolosos et timidos faciant. Aliquoties etiam ex desperatione peccatorum mentem conversi per soporem conturbant, horridaque gehennae supplicia minitant. Nonnunquam autem et aperta impugnatione grassantes humana corpora 276 verberant, quod tamen, Deo permittente, malis fit ad vindictam, justis ad tolerantiae gloriam.

2. Plerumque immundi spiritus eos quos incumbere in saeculi amore conspiciunt, dormientes quadam vana spei prosperitate illudunt. Quosdam vero, quos formidare aliqua adversa praesentiunt, [Col. 0668B] dormientes inani terrore concutiunt. Sicque miserorum corda variis illusionibus intentantes, modo vacua prosperitate demulcent, modo vana formidine terrent.

[1Kb] 3. Qui aut nullis, aut raris conscii sunt delictis, aut nunquam, aut raro terroribus fatigantur nocturnis; sed placato somno quiescentes, interdum etiam per soporem quaedam arcana et mystica contuentur ac vident. Qui vero corda sua gravioribus vitiis polluerunt, conscientiae pavore illusi species tremendas aspiciunt. Fallax enim imago mentes miserorum diversis illudit imaginibus; et quos vigilantes in vita traxit, dormientes fatigat, ut nunquam securos requiescere sinat.

[3Kb] 4. Nonnunquam etiam electorum mentes horrendis [Col. 0668C] imaginibus 277 somniorum spiritus immundi terrificare conantur; et quos vigilantes vitiis tentant, nec superant, acriter dormientes impugnant.

[Col. 0669A] 5. Sancti autem etsi ad momentum hujusmodi visionibus commoveantur, mox tamen evigilantes illusionum vanitates despiciunt, intentionemque suam protinus ad Deum convertunt.

[1Kb] 6. Diversae qualitates sunt somniorum. Quaedam enim ex saturitate, seu inanitione occurrunt, quae etiam per experientiam nota sunt. Quaedam vero ex propria cogitatione oriuntur; nam saepe quae in die cogitamus, in noctibus recognoscimus.

[1Kb] 7. Nonnullae autem visiones spirituum immundorum fiunt illusione, Salomone probante: Multos, inquit, errare fecerunt somnia, et illusiones vanae. Porro quaedam justo fiunt modo, id est, supernae revelationis mysterio, sicut legitur in lege de Joseph filio Jacob, qui somnio fratribus praeferendus praedicitur [Col. 0669B] (Gen. XXXVII). Vel sicut in Evangelio de Joseph sponso Mariae, qui ut fugeret cum puero in Aegyptum somnio admonetur (Matth. II). Nonnunquam etiam et permiste accidunt visiones, id est, cogitatione simul et illusione, atque item cogitatione et revelatione, Daniele dicente: Tu, inquit, rex, cogitare coepisti in stratu tuo quid esset futurum post haec, et qui revelat mysteria ostendit tibi quae futura sunt (Dan. II, 29). Etenim saepe ea in quibus cogitationum nostrarum sensum porrigimus, quodam mentis excessu revelantur, dum requiescimus.

[Col. 0670A] 8. Quamvis nonnulla vera sint somnia, facile tamen eis credi 278 non opus est, quia diversis imaginationum qualitatibus oriuntur, et unde veniant raro consideratur. Tam facile igitur somniis fides adhibenda non est, ne forte Satanas, in angelum lucis se transformans, quemlibet incautum fallat, et aliqua erroris fraude decipiat.

[1Kb] 9. Nonnunquam daemones deceptoria fraude ita quosdam curiosos observant, eisque illudunt, ut quaedam somnia non aliter eveniant quam ostenduntur. Ut enim in multis fallant, interdum et vera pronuntiant. Sed quamvis ita accidant, contemnenda sunt, ne forte de illusione procedant, recolentes testimonium Scripturae dicentis: Si dixerint vobis, et ita evenerit, non credatis (Matth. XXIV, 23).

[Col. 0670B] [2Kb] 10. Somnia similia sunt auguriis, et qui ea intendunt, revera augurari noscuntur. Non esse vera somnia, quae cogitans animus die noctuque sibi imaginatur. Mentes enim nonnunquam ipsae sibi somnia fingunt.

11. Saepe dum priora mala per tristem memoriam ad mentem reducuntur, per haec gehennae vindictam in nobis ipsis recolendo imaginamur. Hujusmodi mentis imaginationes, quae aut de praeteritis admissis, aut de futuri supplicii memoria vigilantibus fiunt, et per visiones somniaque occurrunt, et cogitationum [Col. 0671A] mentes 279 concutiunt. Nam una VI memoriae fiunt utraque, sive vigilantibus, sive dormientibus nobis.

12. Tali enim animi motione horribili pavore etiam per quietem concutimur; et quam gravia sunt quae commisimus, et quam dura quae pertimescimus, mentis aspectu etiam in somnio contemplamur.

[1Kb] 13. Non esse peccatum, quando nolentes imaginibus nocturnis illudimur; sed tunc esse peccatum, si, antequam illudamur, cogitationum affectibus praeveniamur. Luxuriae quippe imagines, quas in veritate gessimus, saepe dormientibus in animo apparent, sed innoxie, si non concupiscendo occurrant.

[1Kb] 14. Qui nocturna illusione polluitur, quamvis etsi extra memoriam turpium cogitationum sese persentiat [Col. 0671B] inquinatum, tamen hoc, ut tentaretur, culpae suae tribuat, suamque immunditiam statim fletibus tergat.



CAPUT VII. De oratione.

[1Kb] 1. Hoc est remedium ejus qui vitiorum tentamentis exaestuat, ut quoties quolibet tangitur vitio, toties [Col. 0672A] ad orationem se subdat, quia frequens oratio vitiorum impugnationem exstinguit.

[1Kb] 2. Tam perseveranter intendere oportet animum nostrum orando, atque pulsando, quousque importunas desideriorum carnalium suggestiones, quae nostris obrepunt sensibus, fortissima intentione superemus; ac tandiu insistere, quousque persistendo vincamus. Nam negligentes orationes nec ab ipso homine impetrare valent quod volunt.

3. Quando quisque orat, sanctum ad se spiritum advocat. At ubi venerit, confestim tentamenta daemoniorum quae se mentibus 280 humanis immergunt, praesentiam ejus ferre non sustinentes, effugiunt.

[5Kb] 4. Oratio cordis est, non labiorum. Neque enim [Col. 0672B] verba deprecantis Deus intendit, sed orantis cor aspicit. Quod si tacite cor oret, et vox sileat, quamvis hominibus lateat, Deo latere non potest qui conscientiae praesens est. Melius est autem cum silentio 281 orare corde sine sono vocis, quam solis verbis sine intuitu mentis.

[Col. 0673A] [1Kb] 5. Nunquam est sine gemitu orandum; nam peccatorum recordatio moerorem gignit. Dum enim oramus, ad memoriam culpam reducimus, et magis reos tunc nos esse cognoscimus. Ideoque cum Deo assistimus, gemere et flere debemus, reminiscentes quam gravia sint scelera quae commisimus, quamque dira inferni supplicia quae timemus.

[1Kb] 6. Mens qualem se in oratione offert, talem post orationem conservet. Nam nihil proficit oratio, si denuo committitur unde jam iterum venia postuletur. Ille enim precis desideratum effectum sine dubio percipit, qui quod orando ablui postulat delinquendo non iterat.

7. Mens nostra coelestis est, et tunc orando Deum bene contemplatur, quando nullis terrenis curis aut [Col. 0673B] erroribus impeditur. Apta est enim ad bonum in sua natura, in aliena vero turbatur.

[2Kb] 8. Pura est oratio quam in suo tempore saeculi non interveniunt 282 curae; longe autem est a Deo animus qui in oratione cogitationibus saeculi fuerit occupatus. Tunc ergo veraciter oramus, quando aliunde non cogitamus. Sed valde pauci sunt, qui tales orationes habeant. Et licet in quibusdam sint, difficile tamen est ut semper sint.

[1Kb] 9. Mens quae ante orationem vacans a Deo in illicitis cogitationibus occupatur, dum in orationem venerit, confestim illi imagines rerum quas nuper cogitavit occurrunt, aditumque precis obstruunt, ne [Col. 0674A] se mens libera ad coeleste desiderium erigat.

[1Kb] 10. Purgandus est itaque primum animus, atque a temporalium rerum cogitationibus segregandus, ut pura acies cordis ad Deum vere et simpliciter dirigatur. Nam revera tunc impetranda divina munera credimus, quando simplici affectu assistimus cum oramus.

11. Multis modis interrumpitur orationis intentio, dum se per incuriam vana mundi ingerunt in cujuscunque orantis animo. Tunc autem magis diabolus cogitationes curarum saecularium humanis mentibus ingerit, quando orantem aspexerit.

[1Kb] 12. Duobus modis oratio impeditur, ne impetrare quisque valeat postulata: hoc est, si aut quisque adhuc mala committit, aut si delinquenti sibi debita [Col. 0674B] non dimittit. Quod geminum malum, dum quisque a semetipso absterserit, protinus securus studio orationis 283 incumbit, et ad ea quae impetrare precibus cupit, mentem libere erigit.

[1Kb] 13. Qui laeditur, non desistat orare pro se laedentibus; alioquin, juxta Domini sententiam, peccat qui pro inimicis non orat (Matth. V, 44).

[1Kb] 14. Sicut nullum proficit in vulnere medicamentum, si adhuc ferrum in eo sit, ita nihil proficit oratio illius, cujus adhuc dolor in mente, vel odium manet in pectore.

[1Kb] 15. Tantus debet esse orantis erga Deum affectus, ut non desperet precis effectum. Inaniter autem oramus, [Col. 0675A] si spei fiduciam non habemus. Petat ergo, ut Apostolus ait, unusquisque in fide nihil dubitans (Jac. I, 6); nam qui dubitat similis est undae maris, quae a vento fertur, atque dispergitur.

[1Kb] 16. Diffidentia nascitur impetrandi orata, si se adhuc animus sentiat circa peccandi affectionem versari. Non enim potest habere precis certam fiduciam, qui adhuc in praeceptis Dei pigritat, et peccati recordatione delectatur.

[4Kb] 17. Qui a praeceptis Dei avertitur, quod in oratione postulat accipere non meretur; nec impetrat ab illo bonum quod poscit, 284 cujus legi non obedit. Si enim id quod Deus praecipit facimus, id quod petimus sine dubio obtinemus. Nam sicut scriptum est: Qui avertit aurem suam, ne audiat legem, oratio [Col. 0675B] ejus exsecrabilis erit (Proverb. XXVIII, 9).

[1Kb] 18. Multum apud Deum utraque sibi necessario commendantur, ut oratione operatio et opere fulciatur oratio. Unde etiam Jeremias ait: Levemus corda nostra cum manibus ad Deum (Thren. III, 41). Cor enim cum manibus levat, qui orationem cum opere sublevat. Nam quicunque orat, et non operatur, cor levat, et manus non levat. Quisquis vero operatur, et non orat, levat manus, et cor non levat. Sed quia [Col. 0676A] operari necesse est, et orare, bene juxta utrumque 285 dictum est: Levemus corda nostra cum manibus ad Deum; ne de negligentia mandatorum corde reprehendamur, dum salutem nostram obtinere aut sola oratione, aut sola operatione, contendimus.

19. Postquam bonum opus agimus, lacrymae orationum fundantur, ut meritum actionis humilitas impetret precis.

[1Kb] 20. Culpabiliter manus ad Deum expandit, qui facta sua orando jactanter prodit, sicut Pharisaeus in templo jactanter orabat, seseque magis quam Deum de operibus justis laudari volebat (Luc. XVIII).

[1Kb] 21. Quorumdam oratio in peccatum convertitur, sicut de Juda proditore scribitur (Ps. CVIII). Qui [Col. 0676B] enim jactanter orat, laudem appetendo humanam, non solum ejus oratio non delet peccatum, sed et ipsa vertitur in peccatum. Sicut Judaei, et haeretici, qui licet jejunare et orare videantur, eorum tamen oratio non illis ad purgationis proficit meritum, sed mutatur potius in peccatum.

[1Kb] 22. Ideo interdum oratio electorum in pressuris eorum differtur, ut impiorum perversitas augeatur. Verum dum justi temporaliter audiuntur, pro eorum [Col. 0677A] fit salute qui eos affligunt, ut dum illis temporali remedio subvenitur, pravorum oculi ad conversionem aperiantur. Unde et trium puerorum frigidus ignis fuit (Dan. III), ut 286 Nabuchodonosor Deum verum agnosceret. Sicut et propheta in Psalmis ait: Propter inimicos meos eripe me (Psal. LXVIII, 19).

23. Proinde tardius exaudiuntur quorumdam orationes, ut dum differuntur, fortius excitatae majoribus praemiis cumulentur: exemplo pruinarum, et repressione messium, in quibus quanto tardius sata semina exeunt, tanto ad frugem cumulatius crescunt.

24. Quoties orantes non cito exaudimur, nostra nobis facta in oculis proponamus, ut hoc ipsum quod differtur divinae reputetur justitiae, et culpae [Col. 0677B] nostrae.

25. Interdum quod perseveranter orantes non cito exaudimur, utilitatis nostrae est, non adversitatis. Saepe enim multos Deus non exaudit ad voluntatem, ut exaudiat ad salutem.

26. Multi orantes non exaudiuntur, providendo illis Deus meliora quam petunt, sicut contingere solet parvulis, qui, ne in scholis vapulent, Deum exorant. Sed non datur illis postulationis effectus, quia impeditur talis auditio ad profectum. Non aliter quibusdam contingit electis. Deprecantur enim Deum pro nonnullis vitae hujus commodis, vel adversis. Providentia vero divina temporaliter eorum desiderio minime consulit, quia meliora illis in aeternum promittit.

[Col. 0678A] [1Kb] 27. Oratio privatis locis opportunius funditur, majusque obtentum impetrat, dum Deo tantum teste depromitur.

[1Kb] 28. Proprium autem hypocritarum est offerre se in oratione videntibus; quorum fructus est, non Deo placere, sed gloriam ab hominibus comparare (Matth. VI, 7).

29. Non in multiloquio exaudiuntur homines a Deo, quasi plurimis eum verbis conentur inflectere. Neque enim conciliat eum multiplex orantis sermo, sed pura sinceraque orationis intentio.

287 [2Kb] 30. Bonum est corde semper orare, bonum et sono vocis Deum spiritualibus hymnis glorificare. Nihil est sola voce canere sine cordis intentione; sed, sicut ait Apostolus: Cantantes in cordibus vestris [Col. 0678B] (Ephes. V, 19), hoc est, non solum voce, sed et corde psallentes. Unde et alibi: Psallam spiritu, psallam et mente (I Cor. XIV, 15).

[2Kb] 31. Sicut orationibus regimur, ita psalmorum studiis delectamur. Psallendi enim utilitas tristia corda consolatur, gratiores mentes facit, fastidiosos oblectat, inertes exsuscitat, peccatores ad lamenta invitat. Nam quamvis dura sint carnalium corda, statim ut psalmi dulcedo insonuerit, ad effectum pietatis animum eorum inflectit.

32. Dum Christianum non vocis modulatio, sed tantum verba divina, quae ibi dicuntur, debeant commovere, nescio quo tamen pacto modulatione canentis major nascitur compunctio cordis. Multi enim reperiuntur qui, cantus suavitate commoti, sua crimina [Col. 0679A] plangunt, atque ex ea parte magis flectuntur ad lacrymas, ex qua psallentis insonuerit dulcedo suavissima.

33. Oratio in praesenti tantum vita pro remedio peccatorum effunditur; psalmorum autem decantatio perpetuam Dei laudem demonstrat in gloriam sempiternam, sicut scriptum est: Beati qui 288 habitant in domo tua, Domine, in saecula saeculorum laudabunt te (Psal. LXXXIII, 5). Cujus operis ministerium quicunque fideliter intentaque mente exsequitur, quodammodo angelis sociatur.



CAPUT VIII. De lectione.

[1Kb] 1. Orationibus mundamur, lectionibus instruimur; utrumque bonum, si liceat; si non liceat, melius est [Col. 0679B] orare quam legere.

[1Kb] 2. Qui vult cum Deo semper esse, frequenter debet orare, frequenter et legere. Nam cum oramus, cum Deo ipsi loquimur; cum vero legimus, Deus nobiscum loquitur.

3. Omnis profectus ex lectione et meditatione procedit. Quae enim nescimus, lectione discimus; quae autem didicimus, meditationibus conservamus.

4. Geminum confert donum lectio sanctarum Scripturarum: sive quia intellectum mentis erudit, seu quod a mundi vanitatibus abstractum hominem ad amorem Dei perducit. Excitati enim saepe illius sermone, subtrahimur a desiderio vitae mundanae; atque accensi in amorem sapientiae, tanto vana spes mortalitatis hujus nobis vilescit, quanto amplius legendo [Col. 0679C] spes aeterna claruerit.

[1Kb] 5. Geminum est lectionis studium: primum, quomodo [Col. 0680A] Scripturae intelligantur; secundum, qua utilitate vel dignitate dicantur. 289 Erit enim antea quisque promptus ad intelligendum quae legit, sequenter idoneus ad proferendum quae didicit.

[1Kb] 6. Lector strenuus potius ad implendum quae legit, quam ad sciendum, erit promptissimus. Minor enim poena est nescire quid appetas, quam ea quae noveris non implere. Sicut enim legendo scire concupiscimus, sic sciendo recta quae didicimus implere debemus.

7. Lex Dei et praemium habet, et poenam legentibus eam. Praemium his qui eam bene vivendo custodiunt; poenam vero eis qui eam male vivendo contemnunt.

[2Kb] 8. Omnis qui a praeceptis Dei discedit opere, quoties [Col. 0680B] eadem Dei praecepta legere vel audire potuerit, corde suo reprehensus confunditur, quia id quod non agit memoratur, et teste conscientia interius accusatur. Unde et David propheta deprecatur dicens: Tunc non confundar, dum respicio in omnia mandata tua (Ps. CXVIII, 6). Graviter namque unusquisque confunditur quando mandata Dei vel legendo, vel audiendo respicit, quae vivendo contemnit. Corde enim reprehenditur, dum mandatorum meditatione docetur, quia non implevit opere quod divina didicit jussione.



290 CAPUT IX. De assiduitate legendi.

[2Kb] 1. Nemo potest sensum Scripturae sanctae cognoscere, nisi legendi familiaritate, sicut est scriptum: [Col. 0680C] Ama illam, et exaltabit te; glorificaberis ab ea, cum eam fueris amplexatus (Prov. IV, 8).

[Col. 0681A] [1Kb] 2. Quanto quisque magis in sacris eloquiis assiduus fuerit, tanto ex eis uberiorem intelligentiam capit; sicut terra, quae quanto amplius excolitur, tanto uberius fructificat.

[1Kb] 3. Quanto amplius ad quamlibet artem homo conscendit, tanto magis ad hominem ars ipsa descendit, sicut in Lege scribitur: Moyses ascendit in montem, et Dominus descendit (Exod. XIX).

[2Kb] 4. Verum est de otio spirituali, quod ille tantum secreta divinorum scrutabitur mandatorum, qui ab actione terrenae curae a vocaverit animum, et sedula familiaritate Scripturis sanctis inhaeserit. Nam sicut caecus et videns potest quidem uterque ambulare, sed non consimili libertate, dum caecus pergens quo non videt offendat, videns vero offendicula cavet, et quo sit pergendum 291 agnoscat; sic et qui nubilo [Col. 0681B] terrenae curae fuscatur, si tentet Dei perscrutari mysteria, non valet, quia caligine curarum non videt. Quod ille tantumdem efficere valet, qui sese de exterioribus saeculi curis abstrahit, et totum sese in Scripturarum meditatione defigit.

[1Kb] 5. Quidam habent intelligentiae ingenium, sed negligunt lectionis studium; et quod legendo scire potuerunt, negligendo contemnunt. Quidam vero amorem sciendi habent, sed tarditate sensus praepediuntur; qui tamen assidua lectione sapiunt, quod ingeniosi per desidiam non noverunt.

6. Ingenium tardius etsi non per naturam, per assiduitatem tamen lectionis augmentatur. Nam quamvis sensus hebetudo sit, frequens tamen lectio [Col. 0681C] intelligentiam auget.

7. Sicut qui tardus est ad capiendum, pro intentione tamen boni studii praemium percipit, ita qui praestitum sibi ex Deo ingenium intelligentiae negligit, condemnationis reus existit, quia donum quod accepit despicit, et per desidiam delinquit.

[Col. 0682A] 8. Quidam Dei judicio donum scientiae quod negligunt accipiunt, ut durius de rebus creditis puniantur. Tardiores autem ideo quod scire cupiunt difficulter inveniunt, ut pro maximo exercitio laboris maximum praemium habeant retributionis.



CAPUT X. De doctrina sine gratia.

[2Kb] 1. Doctrina sine adjuvante gratia, quamvis infundatur auribus, 292 ad cor nunquam descendit; foris quidem perstrepit, sed interius nil proficit. Tunc autem Dei sermo infusus auribus ad cordis ultima pervenit, quando Dei gratia mentem interius, ut intelligat, tangit.

2. Sicut enim quosdam flamma charitatis suae Deus illuminat, ut vitaliter sapiant, ita quosdam frigidos [Col. 0682B] torpentesque deserit, ut sine sensu persistant.

3. Plerique acumine intelligendi vivaces existunt, sed loquendi inopia angustantur. Quidam vero in utrisque pollent, quia et sciendi copiam, et dicendi efficaciam habent.



CAPUT XI. De superbis lectoribus.

[1Kb] 1. Plerique, scientia accepta Scripturarum, non ad Dei gloriam, sed ad suam laudem utuntur, dum ipsa scientia extolluntur, et ibi peccant, ubi peccata mundare debuerant.

[1Kb] 2. Nunquam consequuntur legendo perfectam scientiam arrogantes. Nam quamvis sapientes in superficie videantur, medullitus tamen veritatis arcana [Col. 0682C] non tangunt, quia superbiae nube praepediuntur. Semper enim superbi legunt, quaerunt et nunquam inveniunt.

3. Divinae legis penetralia humilibus, et bene ad Deum intrantibus patent; pravis autem atque superbis clauduntur. Nam quamvis divina eloquia in [Col. 0683A] lectione arrogantibus sint aperta, in mysterio tamen clausa sunt atque occulta.

[1Kb] 4. Dum sermo Dei fidelibus lux sit, reprobis autem ac superbis 293 quodammodo tenebrescit; et unde illi illuminantur, inde isti excaecantur.



CAPUT XII. De carnalibus lectoribus et haereticis.

[2Kb] 1. Nequaquam legem intelligit qui carnaliter verba legis percurrit, sed is qui eam sensu interioris intelligentiae perspicit. Nam qui litteram legis intendunt, ejus occulta penetrare non possunt.

[1Kb] 2. Multi enim non intelligendo spiritualiter Scripturas, nec eas recte sentiendo, in haeresim devoluti sunt, atque in multis erroribus defluxerunt.

[1Kb] 3. In solis fidelibus religata est lex, testante Domino [Col. 0683B] per Prophetam: Liga testimonium, signa legem in discipulis meis (Isai. VIII, 16); ne eam aut Judaeus intelligat, aut haereticus, quia non est Christi discipulus. Unitatem quippe pacis, quam Christus docuit, non sequuntur; de qua 294 idem Dominus dicit: [Col. 0684A] In hoc cognoscent omnes quia mei estis discipuli, si dilectionem inter vos habueritis.

[3Kb] 4. Scripturas haeretici sano sensu non sapiunt, sed eas ad errorem pravae intelligentiae ducunt; neque semetipsos earum sensibus subdunt, sed eas perverse ad errorem proprium pertrahunt.

5. Doctores errorum pravis persuasionibus ita per argumenta fraudulentiae illigant auditores, ut eos quasi in labyrinthum implicent, a quo exire vix valeant.

6. Tanta est haereticorum calliditas, ut falsa veris, malaque bonis permisceant, salutaribusque rebus plerumque erroris sui virus interserant, quo facilius possint pravitatem perversi dogmatis sub specie persuadere veritatis.

[Col. 0684B] [4Kb] 7. Plerumque sub nomine catholicorum doctorum haeretici sua dicta conscribunt, ut indubitanter lecta credantur. Nonnunquam etiam 295 blasphemias suas latenti dolo in libris nostrorum inserunt, doctrinamque veram adulterando corrumpunt, scilicet vel [Col. 0685A] adjicendo quae impia sunt, vel auferendo quae pia sunt.

[1Kb] 8. Caute meditanda cautoque sensu probanda sunt quae leguntur, ut, juxta apostolica monita (I Thess. V, 20, 21), et teneamus quae recta sunt, et refutemus quae contraria veritati existunt; sicque in bonis instruamur, ut a malis illaesi permaneamus.



296 CAPUT XIII. De libris gentilium.

[3Kb] 1. Ideo prohibetur Christianus figmenta legere poetarum, quia per oblectamenta inanium fabularum mentem excitant ad incentiva libidinum. Non enim [Col. 0686A] solum thura offerendo daemonibus immolatur, sed etiam eorum dicta libentius capiendo.

[1Kb] 2. Quidam plus meditari delectantur gentilium dicta propter tumentem, et ornatum sermonem, quam Scripturam sanctam propter eloquium humile. Sed quid prodest in mundanis doctrinis proficere, et inanescere in divinis; caduca sequi figmenta, et coelestia 297 fastidire mysteria? Cavendi sunt igitur tales libri, et propter amorem sanctarum Scripturarum vitandi.

[1Kb] 3. Gentilium dicta exterius verborum eloquentia nitent, interius vacua virtutis sapientia manent; eloquia autem sacra exterius incompta verbis apparent, [Col. 0687A] intrinsecus autem mysteriorum sapientia fulgent. Unde et Apostolus: Habemus, inquit, thesaurum istum in vasis fictilibus (II Cor. IV, 7).

4. Sermo quippe Dei occultum habet fulgorem sapientiae et veritatis repositum in verborum vilissimis vasculis.

[1Kb] 5. Ideo libri sancti simplici sermone conscripti sunt, ut non in sapientia verbi, sed in ostensione spiritus homines ad fidem perducerentur (I Cor. II, 4). Nam si dialectici acuminis versutia aut rhetoricae artis eloquentia editi essent, nequaquam putaretur fides Christi in Dei virtute, sed in eloquentiae humanae argumentis consistere; nec quemquam crederemus ad fidem divino inspiramine provocari, sed potius verborum calliditate seduci.

[Col. 0687B] [1Kb] 6. Omnis saecularis doctrina spumantibus verbis resonans, ac se per eloquentiae tumorem attollens, per doctrinam simplicem et humilem Christianam evacuata est, sicut scriptum est: Nonne stultam fecit Deus sapientiam hujus mundi (I Cor. I, 20)?

7. Fastidiosis atque loquacibus Scripturae sanctae minus propter sermonem simplicem placent. Gentili enim eloquentiae comparata videtur illis indigna. Quod si animo humili mysteria ejus intendant, confestim advertunt quam excelsa sunt quae in illis despiciunt.

[1Kb] 8. In lectione non verba, sed veritas est amanda. Saepe autem reperitur simplicitas veridica, et composita falsitas, quae hominem suis erroribus illicit, et per linguae ornamenta laqueos dulces aspergit.

[Col. 0688A] 298 [2Kb] 9. Nil aliud agit amor mundanae scientiae, nisi extollere laudibus hominem. Nam quanto majora fuerint litteraturae studia, tanto animus arrogantiae fastu inflatus majore intumescit jactantia. Unde et bene psalmus ait: Quia non cognovi litteraturam, introibo in potentias Domini (Psal. LXX, 15).

10. Simplicioribus litteris non est praeponendus fucus grammaticae artis. Meliores sunt enim communes litterae quia simpliciores et ad solam humilitatem legentium pertinentes, illae vero nequiores, quia ingerunt hominibus perniciosam mentis elationem.

[15Kb] 11. Meliores esse grammaticos quam haereticos. Haeretici enim haustum lethiferi succi hominibus persuadendo propinant, 299 grammaticorum autem doctrina potest etiam proficere ad vitam, dum fuerit [Col. 0688B] in meliores usus assumpta.



CAPUT XIV. De collatione.

[1Kb] 1. Cum sit utilis ad instruendum lectio, adhibita autem collatione majorem intelligentiam praebet. Melius est enim conferre quam legere.

2. Collatio autem docibilitatem facit. Nam propositis interrogationibus cunctatio rerum excluditur, et saepe objectionibus latens veritas approbatur. Quod enim obscurum aut dubium est, conferendo cito perspicitur.

[1Kb] 3. Multum prosunt in collatione figurae. Res enim quae minus per se advertuntur, per comparationem rerum facile capiuntur. Nam saepe sub specie alia spirituales causas Scripturae divinae insinuant; et, [Col. 0689A] nisi per aliquam evidentem ostensionem, vix apparent occulta legis mysteria.

[1Kb] 4. Sicut instruere solet collatio, ita contentio destruit. Haec enim, relicto sensu veritatis, lites generat, et pugnando verbis etiam in Deum blasphemat. Inde et haereses, et schismata, quibus subvertitur fides, veritas corrumpitur, scinditur charitas. (II Tim. II, 23, Tit. III, 9).

5. Contentiosorum studium non pro veritate, sed pro appetitu laudis, certat; tantaque est in his perversitas, ut veritati cedere nesciant, ipsamque rectam doctrinam evacuare contendant.

300 [1Kb] 6. In disputatione fidelium cavenda est propositionum artificiosa subtilitas, quae callidis objectionibus retia tendit; ita enim versutis assertionibus [Col. 0689B] pravorum disputatio innodatur, ut recta esse simulent quae perversa persuadent.

7. Lectio memoriae auxilio eget. Quod si fuerit naturaliter tardior, frequenti tamen meditatione acuitur, ac legendi assiduitate colligitur.

[1Kb] 8. Saepe prolixa lectio longitudinis causa memoriam legentis obtergit. Quod si brevis sit, submotoque libro sententia retractetur in animo, tunc sine labore legitur, et ea quae lecta sunt recolendo a memoria minime excidunt.

9. Acceptabilior est sensibus lectio tacita quam aperta; amplius enim intellectus instruitur, quando vox legentis quiescit, et sub silentio lingua movetur. Nam clare legendo et corpus lassatur, et vocis acumen obtunditur.



CAPUT XV. De contemplatione et actione.
[Col. 0689C]

[2Kb] 1. Activa vita innocentia est operum bonorum, [Col. 0690A] contemplativa speculatio supernorum; illa communis multorum est, ista vero paucorum.

2. Activa vita mundanis rebus bene utitur, contemplativa vero mundo renuntians, soli Deo vivere delectatur.

301 [2Kb] 3. Qui prius in activa vita proficit, ad contemplationem bene conscendit. Merito enim in ista sustollitur, qui in illa utilis invenitur. Quicunque adhuc temporalem gloriam, aut carnalem affectat concupiscentiam, a contemplatione prohibebitur, ut positus in actualis vitae operatione purgetur. In ista enim prius per exercitium boni operis cuncta exhaurienda sunt vitia, ut in illa jam pura mentis acie ad contemplandum Deum quisque pertranseat. Et licet conversus statim ad contemplationem conscendere [Col. 0690B] cupiat, tamen ratione cogitur, ut prius in activae vitae operatione versetur.

[1Kb] 4. Exemplum enim activae et contemplativae vitae de Jacob sume, qui dum ad Rachel, hoc est, ad visum principium, destinaret, quae contemplationem significat, Lia illi, hoc est, laboriosa vita supponitur, quae activam demonstrat (Gen. XXIX).

[1Kb] 5. Sicut sepultus ab omni negotio terreno privatur, ita et contemplationi vacans ab omni occupatione actuali avertitur. Et sicut ab actuali vita conscendentes in contemplationis quiete sepeliuntur, ita ab actione saeculi recedentes eos vita activa in se quasi sepeliendos suscipit; ac per hoc vitae mundanae activa vita, et vitae activae contemplativa sepulcrum est.

[Col. 0690C] [1Kb] 6. Viri sancti, sicut a secreto contemplationis egrediuntur ad publicum actionis, ita rursus ab actionis manifesto ad secretum 302 contemplationis [Col. 0691A] intimae revertuntur, ut intus Deum laudent, ubi acceperunt unde et foris ad ejus gloriam operantur.

[1Kb] 7. Sicut aquilae moris est semper oculum in radium solis infigere, nec deflectere, nisi escae solius obtentu, ita et sancti a contemplatione ad actualem vitam interdum reflectuntur, considerantes illa summa sic esse utilia, ut tamen ista humilia sint paululum nostrae indigentiae necessaria.

[1Kb] 8. In activae vitae genere humana intentio perseveranter incedit; in contemplatione autem sese per intervalla resumit, quia diuturnitate contemplandi lassatur.

[1Kb] 9. Visio animalium in Ezechiele, quae ibant, et non revertebantur (Ezech. I), pertinent ad vitae activae perseverantiam; et iterum ea animalia, quae [Col. 0691B] ibant et revertebantur, pertinent ad contemplativae vitae mensuram, in qua dum quisque intenderit, sua reverberatus infirmitate reflectitur; atque, iterum renovata intentione, ad ea unde descenderat rursus erigitur. Quod fieri inactiva vita non potest, de qua si quisque reflectat vel ad modicum, statim vitiorum excipitur luxu.

[1Kb] 10. Oculus dexter scandalizans, quem evelli Dominus praecepit (Matth. V, 29), vita contemplativa est. Duo oculi in facie, activa vita et contemplativa in homine. Qui igitur per contemplationem docebit errorem, melius est si evellat contemplationis oculum, servans sibi unum vitae activae obtutum, ut sit utilius illi per simplicem actionem ire ad vitam, quam per contemplationis errorem mitti in gehennam.

[Col. 0691C] 11. Saepe mens ad summa ab imis erigitur, et saepe a summis ad infima pondere carnis reclinata reflectitur.

12. Multos Deus ex carnalibus sua gratia visitat, et ad contemplationis fastigium elevat. Multosque a contemplatione justo judicio deserit, et lapsos in terrenis operibus derelinquit.



303 CAPUT XVI. De contemptoribus mundi.

[1Kb] 1. Ea quae saeculi amatoribus chara sunt, sancti velut adversa refugiunt; plusque adversitatibus mundi gaudent, quam prosperitatibus delectantur.

2. Alienos esse a Deo quibus hoc saeculum ad omne commodum prosperatur. Servis autem Dei [Col. 0691D] cuncta hujus mundi contraria sunt; ut dum ista [Col. 0692A] adversa sentiunt, ad coeleste desiderium ardentius excitentur.

3. Magna apud Deum refulget gratia, qui huic mundo contemptibilis fuerit. Nam revera necesse est ut quem mundus odit diligatur a Deo.

[1Kb] 4. Sanctos viros in hoc saeculo legimus peregrinos esse, et hospites (Hebr. XI, 13); unde et reprehenditur Petrus quod tabernaculum in monte figere cogitavit (Matth. XVII, 4), quia sanctis in hoc mundo tabernaculum non est, quibus patria et domus in coelo est.

5. Sancti viri ideo contemnere cupiunt mundum, et motum mentis ad superna revocare, ut ibi se recolligant, unde defluxerint, et inde se subtrahant, ubi dispersi sunt.

[Col. 0692B] [1Kb] 6. Justi, qui rebus honoribusque, ac vitae blandimentis renuntiant, proinde se ab omni terrena possessione mortificant, ut Deo vivant; ideoque saeculi hujus blanditias calcant, ut validiores ad vitam illam de hujus vitae mortificatione consurgant. Cuncta quippe temporalia, quasi herbae virentes, arescunt et transeunt; ideoque pro aeternis rebus, quae nunquam arescunt, recte ista Dei servus contemnit, quia in eis stabilitatem non aspicit.

304 7. Qui post renuntiationem mundi ad supernam patriam sanctis desideriis inhiat, ab hac terrena intentione, quasi quibusdam pinnis, sublevatus erigitur, et in quo lapsus erat, per gemitum conspicit, et ubi pervenerit, cum gaudio magno intendit. Qui vero, a contemplationis requie reflexus, [Col. 0692C] in curas hujus saeculi incidit, si ad memoriam sui revertatur, protinus ingemiscit; quantumque fuerint tranquilla quae perdidit, et quam confusa sint in quibus cecidit, ex ipsa laboris sui difficultate cognoscit. Quid enim in hac vita laboriosius quam terrenis desideriis aestuare? Aut quid hic securius quam hujus saeculi nihil appetere? Qui enim hunc mundum diligunt, turbulentis ejus curis et sollicitudinibus conturbantur. Qui autem eum odiunt, nec sequuntur, internae quietis tranquillitate fruentes, futurae pacis requiem, quam illi exspectant, hic quodammodo habere jam inchoant.



CAPUT XVII. De sanctis qui se a consortio saeculi separant.

[Col. 0692D] 1. Sancti viri funditus saeculo renuntiantes, ita huic mundo moriuntur, ut soli Deo vivere delectentur; [Col. 0693A] quantoque ab hujus saeculi conversatione se subtrahunt, tanto internae mentis acie praesentiam Dei, et angelicae societatis frequentiam contemplantur.

2. Malorum tam prava sunt opera manifesta, ut hi qui supernam patriam desiderant, non solum mores eorum, sed et consortia fugiant. Quidam etiam corporaliter separari desiderant ab iniquis, ut eorum non involvantur delictis. Nonnuli, etsi non corporali discessu, spirituali tamen ab eorum intentione recedunt; qui etsi communes sunt conversatione, discreti tamen sunt corde vel opere. Et licet saepe in medio carnalium vitam Deus protegat electorum, tamen satis rarum est ut quis inter saeculi voluptates positus a vitiis maneat illibatus, in quibus etsi non cito implicetur, aliquando tamen attrahitur. Neque [Col. 0693B] enim diuturnus esse poterit, qui periculo proximus fuerit.

3. Via sine offendiculo, vita monachi sine cupiditatis et timoris impedimento. Dum enim quisque a consortio mundi abstrahitur, nec cupiditas eum obligat consentientem, nec cruciat sentientem.

305 [1Kb] 4. Bonum est corporaliter remotum esse a mundo, sed multo est melius voluntate; utrumque vero perfectum; ille ergo perfectus est, qui huic saeculo et corpore et corde discretus est.

[1Kb] 5. Onager, ut ait Job, contemnit civitatem, et monachi communem saecularium civium conversationem. Hi adversa vitae nostrae appetunt, prospera contemnunt, ut, dum ab eis haec vita despicitur, futura inveniatur.



CAPUT XVIII. De praeceptis altioribus monachorum.
[Col. 0693C]

1. Alia sunt praecepta quae dantur fidelibus communem vitam in saeculo agentibus atque alia saeculo huic renuntiantibus. Illis enim dicitur ut sua omnia bene gerant, istis ut sua omnia bene derelinquant. Illi praeceptis generalibus astringuntur, isti praecepta generalia perfectius vivendo transcendunt.

[1Kb] 2. Ad perfectum non sufficit, nisi ut, abnegatis omnibus suis, etiam seipsum quisque abneget; sed quid est seipsum abnegare, nisi voluptatibus propriis renuntiare? Ut qui superbus erat sit humilis; qui iracundus esse studeat mansuetus. Nam si ita quisque renuntiet quae possidet omnibus, et suis non [Col. 0693D] renuntiet moribus, non est Christi discipulus. Qui enim renuntiat rebus suis, sua abnegat; qui vero renuntiat moribus pravis, semetipsum scilicet abnegat. [Col. 0694A] Unde et Dominus: Qui vult, inquit, post me venire, abneget semetipsum (Matth. XVI, 24).



306 CAPUT XIX. De humilitate monachi, vel opere.

1. Summa virtus monachi humilitas, summum vitium ejus superbia est. Tunc autem se quisque monachum judicet, quando se minimum existimaverit, etiam cum majora virtutum opera gesserit.

2. Qui mundum deserunt, et tamen virtutes praeceptorum sine cordis humilitate sequuntur, isti quasi de excelso gravius corruunt, quia deterius per virtutum elationem dejiciuntur, quam per vitia prolabi potuerunt.

3. Omnis Dei servus de suis meritis non debet attolli, dum posse videat ex inferioribus sibi praelatiores [Col. 0694B] alios fieri. Noverit autem omnis sanctus se alterius non praeponere sanctitati. Semper Dei servi conscientia humilis esse debet et tristis, scilicet, ut per humilitatem non superbiat, ut per utilem moerorem cor ad lasciviam non dissolvat.

[1Kb] 4. Dei servus dum bonum aliquod opus agit, utrum ei ad boni remunerationem pertineant quae facit, incertus est, ne forte discussione coelestis Judicis reus pensetur, et in his quae Dei sunt negligenter aut superbe aliquid operasse inveniatur. Ideoque pro hoc ipso tristis moerensque efficitur, atque indesinenter turbatur, reminiscens procul dubio scriptum esse: Maledictus qui facit opus Dei negligenter (Jerem. XLVIII, 10). Nam veraciter condemnamur, si per torporem ea quae bona sunt agimus.

[1Kb] 5. Dei servum sine intermissione legere, orare et [Col. 0694C] operari oportet, ne forte mentem otio deditam spiritus fornicationis subripiat. Cedit enim labori voluptas, animum autem vacantem cito praeoccupat. Contuere Salomonem per otium multis fornicationibus involutum, et per fornicationis vitium usque in idololatriam lapsum.



307 CAPUT XX. De tepore monachorum.

[32Kb] 1. Qui non rigida intentione monachi professionem sectantur, quanto superni amoris propositum dissolute appetunt, tanto proclivius ad mundi amorem denuo reducuntur. Nam professio non perfecta praesentis vitae repetit desideria; in quibus etsi nondum se monachus alliget opere, jam tamen alligat cogitationis [Col. 0694D] amore. Longe quippe a Deo est animus, cui haec adhuc vita dulcis est. Iste enim quid de supernis appetat, quid de infimis fugiat, nescit. Nam sicut [Col. 0695A] scriptum est: Qui apponit scientiam, apponit et dolorem. (Eccle. I, 18).

[1Kb] 2. Quantum enim quisque potuerit superna scire, quae appetat, tanto de infimis acrius quibus inhaeret dolere debet. Propter hoc enim et Jacobus apostolus dicit: Miseri estote, lugete, et plorate, risus vester in luctum convertatur, et gaudium in moerorem (Jac. IV, 9). Hinc etiam Dominus: Beati, inquit, qui lugent, quoniam ipsi consolabuntur (Matth. V, 5). Et rursus: Vae vobis qui ridetis, quoniam flebitis (Luc. VI, 25).

3. Qui ad hoc conversionem sanctitatis praetendit, ut aliis quandoque praeesse desideret, iste non discipulus Christi, sed pravitatis sectator existit, quia non pro Deo, sed pro saeculi honore portare studet crucis Christi laborem.



CAPUT XXI. De monachis qui curis saeculi occupantur.
[Col. 0695B]

[1Kb] 1. Hi qui pro Dei timore saeculo renuntiant, et tamen curis rerum familiarium implicantur, quanto se rerum studiis occupant, tanto a charitate divina seipsos separant. Qui simul et terrenis 308 parere curis et divinis exerceri student, utrumque complecti simul non valent. Nam duas curas pariter inesse pectori humano non posse; et duobus servientem dominis, utrique placere difficile est.

2. Nisi prius a secretioribus cordis expellatur importuna saecularium multitudo curarum, anima, quae intrinsecus jacet, nequaquam resurget. Nam dum se per innumeras saeculi cogitationes spargit, ad considerationem sui se nullatenus colligit.

[Col. 0695C] 3. Arguitur eorum tepor qui, Deo vacare volentes, et mundo renuntiant, et curas proprias aspernantur; sed dum propinquorum utilitates procurant, a Dei amore se separant.

[1Kb] 4. Vir spiritualis ita prodesse debet suae propinquitati, ut dum illis gratiam carnis praestare studet, ipse a spirituali proposito nequaquam declinet. Multi enim monachorum amore parentum non solum terrenis curis, sed etiam forensibus jurgiis involvuntur, et pro suorum temporali salute animas suas perdunt.

[1Kb] 5. Interdum ordinata discretio est, dum negatur proximo quod praestatur extraneo, ut noveris, non prohiberi pietatis officium, sed negari carnalitatis affectum. Proximis enim carnaliter praestatur, quod extraneis pie impenditur.

[Col. 0695D] 6. Sicut nostra nobis non odienda est anima, sed ejus carnales affectus odio debemus habere, ita nec parentes odio a nobis habendi sunt, sed eorum impedimenta, quae nos ab itinere recto praepediunt, [Col. 0696A] dum tamen Dominus ita praecipiat nobis parentes odire, sicut et animas nostras.

[1Kb] 7. Figuram sanctorum virorum renuntiantium saeculo vaccas designasse Allophylorum, arcam Dei gestantes. Nam sicut illae pignerum affectibus a recto itinere minime digressae sunt, ita et vir mundo renuntians, parentelae obtentu non debet a bono praepediri proposito.



309 CAPUT XXII. De his qui a Deo mundi amore praepediuntur.

[1Kb] 1. Multi cupiunt convolare ad gratiam Dei, sed timent carere oblectamentis mundi. Provocat quidem eos amor Christi, sed revocat cupiditas saeculi. Qui proinde obliviscuntur voti, quia capiuntur illecebris vanitatis.

[Col. 0696B] [1Kb] 2. Quaecunque mens procellis mundi hujus involveris, lignum conscende crucis, ut a mari, id est, tempestate hujus saeculi libereris. Nam nullus te a lacu mortis humanae salvabit, nisi Christus eruerit.

3. Qui saeculo renuntiare disposuit, transgressionis reatu astringitur, si votum mutaverit. Atrociter enim in discussione divini judicii arguendi sunt, qui, quod professione spoponderant, implere opere contempserunt.

[1Kb] 4. Mirabiliter comparatur similitudo a voluptatibus mundi conanti redire ad Deum, retinentibus eum cupiditatibus saeculi, ei qui dormitans exsurgere conatur, et sopore somni deprimitur. Ille enim ad bonum novit redire, et voluptatum facibus non sinitur. Iste melius eligit vigilare, sed soporis torpore [Col. 0696C] tenetur.

5. A bono in deterius lapsos supra carbones frigidos fieri nigriores, quia per torporem mentis ab igne charitatis Dei exstincti sunt, et, per mundi appetitum a luce supernae illuminationis privati, nigredine peccatorum fuscantur.

[1Kb] 6. Quidam intentionem bonae operationis metu exstinguunt inopiae, nec permittuntur infirma mente desiderata perficere; et cum indigere in mundo metuunt, a gloria superna semetipsos abscindunt.

7. Multis consiliorum argumentis insidiatur eis diabolus in acquirendo plurima qui paucis et modicis voverant esse contenti. Opponit igitur in eorum mentes futuram egestatem filiorum, 310 persuadet habere plura, unde sibi egenisque sufficiat, quatenus [Col. 0696D] his blandimentis intentionem bonae devotionis subvertat, atque in terrenis lucris deceptam mentem reducat.

[27Kb] 8. Multis argumentis insidiatur diabolus eis qui [Col. 0697A] renuntiant saeculo, ut ejus se iterum amori substernant. Gravius autem illos in concupiscentiis saeculi ferit, quos post renuntiationem ad mundi amorem reduxerit. Et maxime per cenodoxiam subjicit sibi diabolus monachum, ut quem per saeculi amorem retinere non potuit, ab humilitatis culmine subtrahat, et per superbiae tumorem sibi subditum faciat.

9. Dei servus semper fallentis diaboli praevidere debet insidias, et magis in bonis operibus cordis debet adhibere cautelam, ne per vanam gloriam perdat semetipsum, ac pereat, cunctaque bona amittat quae recte agendo obtinuerat.



CAPUT XXIII. De jactantia.

[1Kb] 1. Tam in factis quam in dictis cavendam esse [Col. 0697B] jactantiam; flendam tamen ruinam, qua sibi quemquam magis quam Deo placere, et laudem ab hominibus comparare.

2. Vanus, et erroris est animus plenus, famam appetere et ad capiendam terrenam laudem studium dare. Circumspice temetipsum, homo, nihilque tibi arroges, quae in te sunt praeter peccatum. Non declinat ad dexteram, qui non sibi, sed Deo tribuit bona quae agit; neque ad sinistram se vertit, qui de divina indulgentia peccandi licentiam non praesumit. Hoc est, quod Propheta ait: Haec via, ambulate in ea, neque ad dexteram, neque ad sinistram declinantes (Deut. XVII, 11).

[1Kb] 3. Verum est quod natura expetit delectari in laudibus; sed 311 tunc recte, si in Deo, non in se [Col. 0697C] quisque laudetur, sicut scriptum est: In Domino laudabitur anima mea (Psal. XXXIII, 3).

[1Kb] 4. Saepe vanam gloriam contemnendo, in aliud genus elationis inciditur, dum in se quis gloriatur, pro eo quod contemnat ab hominibus laudem.

[1Kb] 5. Quibusdam concessum est tantumdem bene agere, et fructum boni operis non habere, quod ipsi sibi auferunt per studium humanae jactantiae.

6. Semper suam aspiciant foeditatem, qui vanae gloriae favores diligunt, et perdidisse bonum opus doleant, quod pro humana ostentatione fecerunt.

[1Kb] 7. Amator vanae gloriae, unde possit semper laudari, agere non quiescit, et subinde illi vires vanitatis pravus appetitus auget.

[1Kb] 8. Boni operis inchoatio non debet citius palam [Col. 0697D] ad hominum cognitionem venire, ne dum boni inchoatio humanis oculis reseratur, a virtute perfectionis [Col. 0698A] inanescat coeptio sanctitatis. Ante maturitatis enim tempus messes florentes cito pereunt, germinaque eorum inutilia fiunt.

[1Kb] 9. Virtutes sanctorum per ostentationis appetitum dominio daemonum immundorum subjiciuntur, sicut Ezechias rex, qui divitias suas Chaldaeis per jactantiam prodidit, et propterea perituras per prophetam audivit, ut significaret Dei servum virtutes suas, dum vanae gloriae studio prodiderit, perdere, et statim daemones suorum operum dominos facere, sicut ille per ostentationem Chaldaeos rerum suarum dominos fecit.

[1Kb] 10. Optima est illa discretio, ut et nota sint opera nostra ad Dei augendam gloriam, et occulta pro elatione vitanda humana. Ille autem debet publicare [Col. 0698B] bonum, quod agit, qui, perfecta humilitate fundatus, nulla jam elatione contingitur. Nam qui se intelligit adhuc amore laudis pulsari, facta bona in occulto agat, ne forte quod egerit perdat.

11. Interdum viri sancti, dum cupiunt funditus suam mutabilitatem corrigere, aliquando tumore tanguntur elationis suae conscii 312 actionis justitiae, sed ab hujus subreptionis malo humilitatis compunctione purgantur.

12. Viri sancti nonnunquam quosdam de se audientes instruunt, et tamen in his alta se consideratione custodiunt, ne dum alios a terrena intentione erigunt, ipsi in terrenae laudis appetitu demergantur.

13. Quidam per incautam virtutum jactantiam relabuntur [Col. 0698C] ad vitia; et quidam, dum vitiorum impulsum frequenter plangunt, de ipsa infirmitate per humilitatem validius convalescunt.

14. Plerumque utile est arrogantibus deseri a Deo, quatenus suae infirmitatis conscii ad humilitatem redeant, et humiles post casum existant.

15. Nonnulli falsa opinione arrogantiae se esse perfectos existimant, dum non sint qui obortis tentationibus innotescunt.

16. Tanto quisque fit veritati vicinior, quanto se esse longius ab ea fuerit arbitratus. Hoc enim humilitatis est, quae Deo hominem jungit. Caeterum jactantia oculos, quibus Deus videri poterat, claudit.

17. Sicut solis radius dum conspicitur, acies oculorum hebetatur sic et qui immoderate altiora [Col. 0698D] scrutatur, ab intentione veri obtunditur.

[1Kb] 18. Sicut aquila ex alto ad escas collabitur, sic [Col. 0699A] homo de alto bonae conversationis per carnalem appetitum ad inferiora demergitur.



CAPUT XXIV. De hypocrisi.

[1Kb] 1. Hypocrita verba sanctorum habet, vitam non habet: et quos per sermonem doctrinae genuerit, non fovet exemplis, sed deserit, quia quos verbo aedificat, vita et moribus destruit.

[1Kb] 2. Hypocritae simulatores dicuntur, qui justi non esse quaerunt, 313 sed tantum videri cupiunt. Hi mala agunt, et bona profitentur. Per ostentationem quippe boni apparent, per actionem vero mali existunt.

[2Kb] 3. Omnia possunt a simplicibus vitia perpetrari, simulatio vero et hypocrisis non committitur nisi a [Col. 0699B] male astutis per calliditatem, valentibus vitia sub specie virtutum celare, et non veram sanctitatem objicere.

4. Sancti non solum gloriam supra modum suum omnino non appetunt, sed etiam hoc ipsum videri refugiunt quod esse meruerunt. Hypocritae autem, malitiae suae occulta tegentes ante oculos hominum, quadam innocentiae sanctitate se vestiunt, ut venerentur. Quibus divina voce dicitur: »Vae vobis, hypocritae, quia similes facti estis sepulcris dealbatis, quae foris quidem apparent hominibus speciosa, intus vero plena sunt ossibus mortuorum. Ita et vos foris quidem apparetis hominibus justi, intus vero pleni estis avaritia et iniquitate« (Matth. XXIII, 27; Luc. XI, 44).

[Col. 0699C] 5. Dupliciter damnantur hypocritae, sive pro occulta iniquitate, 314 sive pro aperta simulatione. Ex illo enim condemnantur, quia iniqui sunt; ex isto, quia ostendunt quod non sunt.

6. Non semper latent hypocritae; nam etsi in principio sui quidam non pateant, prius tamen quam vita eorum finiatur quam simulate vixerint deteguntur. Omne enim sincerum permanet: nam quae simulata sunt diuturna esse non possunt.

[Col. 0700A] 7. Non eorum desperanda est salus, qui adhuc aliquid terrenum sapiunt, dum possint et in occultis agere unde justificentur. Hi enim meliores sunt hypocritis, eo quod mali sint in aperto, et in occulto boni. Hypocritae vero in occulto mali sunt, et bonos se palam ostendunt.

8. Hypocritam justus arguere prohibetur, ne deterior castigatus existat, dicente Salomone: Noli arguere derisorem, ne oderit te (Proverb. IX, 8).



CAPUT XXV. De invidia.

[1Kb] 1. Livor alieni boni suum punit auctorem. Nam unde bonus proficit, inde invidus contabescit.

[1Kb] 2. Homines prave viventes, sicut de bonorum lapsibus gratulantur, ita de eorum recte factis, bonique [Col. 0700B] perseverantia confunduntur (Sap. II).

3. Invidus membrum est diaboli, cujus invidia mors introivit in orbem terrarum, sicut et superbus membrum est diaboli, de quo scriptum est: Omne sublime videt, et ipse est rex super omnes filios superbiae (Job XLI, 25).

4. Nulla est virtus quae non habeat contrarium invidiae malum; sola miseria caret invidia, quia nemo invidet misero, cui re vera non livor objicitur, sed sola misericordia adhibetur.

5. Multi et bonos imitari nolunt, et de bonorum profectibus invidiae livore tabescunt. Quo fit ut nec illi corrigantur a malo suo, sed per invidentiam deteriorentur, ut bonos a recto studio, quantum in ipsis est, si potuerint, depravare conentur.

[Col. 0700C] 315 6. Quando malos boni proficere vident, non scandalizentur; sed quem sint finem habituri maxime cogitent.

7. Hoc omnis invidus alienis virtutibus praestat, quod beato Job Satan praestitit (Job I). Nam dum aemulatur prosperitatibus, commovit adversa, sed dum credidit eum diabolus posse prosterni, inde ejus aucta sunt merita, atque inde claruerunt probabiliora patientiae documenta.

[Col. 0701A] [1Kb] 8. Ita requirunt invidi aditum malae famae, per quam bonorum vitam maculent, sicut quaerebant ostium Sodomitae, quo domum Lot nocituri introirent. Illi vero caecitate erroris percussi, parietes videbant, ostium non inveniebant. Non aliter invidendo invidi, velut parietem, virtutes dissimulant, vitia vero perquirunt, per quae eorum conscientiam urant.



CAPUT XXVI. De simulatione.

[1Kb] 1. Fraudulentiae genus in modum pharetrae subtiliter insidiarum sagittas celat, ut falsam faciat securitatem, decipiatque callide eum contra quem molitur occulte.

2. Cavendus est inimicus qui manifestus est, sed magis ille qui videri non potest. Facile enim vincimus [Col. 0701B] quae videmus, quae autem non videmus difficile a nobis expellimus.

3. Raro nocetur homo ab extraneis, si sui eum non laedant. Magis enim insidiis nostrorum quam aliorum periclitamur.

4. Latent saepe venena circumlita melle verborum; et tandiu deceptor bonitatem simulat, quousque fallendo decipiat.



316 CAPUT XXVII. De odio.

[1Kb] 1. Non hominem, sed vitia odio habenda. Flebiliter autem deplorandi sunt, qui odio in fratrem tabescunt, et contra alios perniciosum animi dolum servant (Psal. CXXXVIII, 21).

2. A regno enim Dei se separant, qui semetipsos [Col. 0701C] a charitate dissociant.

3. Sicut mater Ecclesia prave ab hominibus haereticis premitur, sed tamen eos venientes ad se benigna charitate amplectitur, ita et singuli nostrum quoscunque inimicos sustinemus, revertentes materna imitatione amplecti statim debemus.

4. Cito est ignoscendum cuiquam, dum veniam postulat.

5. Non enim posse peccata dimitti ei qui in se peccanti debita non dimittit. Formam enim nobis indulgentiae Deus ex merito conditionis nostrae imposuit, dum ita orare nos praecipit: Dimitte nobis debita nostra, sicut et nos dimittimus debitoribus nostris (Matth. VI, 12). Justum est enim Dei judicium, tantumque peccatori a se indulgeri ostendit, quantum [Col. 0701D] alterutrum unusquisque in se offenso indulget.

6. Quidam de suis fidentes meritis pigre in se [Col. 0702A] delinquentibus veniam praestant, sed nihil proficit esse illibatum a culpa, qui non est paratus ad veniam; dum potius haec magna sit culpa, quando tardius relaxantur fraterna delicta.

7. Qui fratrem sibi tardius reconciliat, Deum sibi tardius placat. Frustra enim propitiari sibi Deum quaerit, qui cito placari in proximum negligit.



CAPUT XXVIII. De dilectione.

1. Duo sunt erga dilectionem proximi conservanda; unum, ne 317 malum quis inferat; alterum, ut bonum impendat. Primum, ut caveat laedere; sequenter, ut discat praestare.

2. Amicitia est animorum societas. Haec quippe a duobus incipit. Nam minus quam inter duos dilectio [Col. 0702B] esse non poterit.

[1Kb] 3. Antiqui dixerunt de societate duorum, unam esse animam in duobus corporibus, propter vim scilicet amoris, sicut in Actibus apostolorum legimus: Erat illis cor unum, et anima una. Non quia multa corpora unam habebant animam; sed quia, vinculo et igne charitatis conjuncti, unum omnes generaliter sine dissensione sapiebant.

4. Amicitia et prosperas res dulciores facit, et adversas communione temperat levioresque reddit. Quia dum in tribulatione amici consolatio adjungitur, nec frangitur animus, nec cadere patitur.

5. Tunc vero amicus amatur, si non pro se, sed pro Deo ametur. Qui vero pro se amicum diligit, insipienter eum amplectitur. Multum in terra demersus [Col. 0702C] est, qui carnaliter hominem moriturum plus diligit quam oportet. Qui enim intemperanter amicum amat, pro se magis illum quam pro Deo amat. Quantum ergo bonus est, qui pro Deo fratrem diligit, tanto perniciosus, qui eum pro seipso amplectitur.

[1Kb] 6. Plerumque diligit in alio homo, quod odit in se, utpote in infantibus. Amamus enim quamdam eorum ignaviam, et tamen odimus, quia ignavi esse nolumus. Sic lapides, equos et caetera, quae licet diligimus, sed tamen nolumus hoc esse, etiam si possimus.



CAPUT XXIX. De fictis amicitiis.

1. Cito per adversa fraudulentus patet amicus; nam in prosperitate incerta est amicitia, nec scitur utrum persona an felicitas diligatur.

[Col. 0702D] 2. Saepe per simulationem amicitia colitur, ut qui non potuit aperte decipere, decipiat fraudulenter.

[Col. 0703A] 318 3. Tunc quisque magis fit pietati justitiaeque divinae contrarius, quando despicit amicum aliqua adversitate percussum. Qua in re et sibi occasionem mercedis tollit, et erga percussionem proximi crudelis existit: veluti actum est inter Lazarum ulcerosum divitemque superbum. Per adversa igitur et prospera comprobatur, si utique vere diligatur Deus, et proximus; nam dum adversa procedunt, amicus fraudulentus detegitur, statimque despicit quem se diligere simulavit.

4. Amicitia certa nulla vi excluditur, nullo tempore aboletur, ubicunque enim se verterit tempus, illa firma est.

[1Kb] 5. Rari sunt amici qui usque ad finem existant chari. Multos a charitate aut adversitas temporis, [Col. 0703B] aut contentio quaelibet actionis avertit.

6. Saepe per honorem quorumdam mutantur et mores; et quos ante conglutinatos charitate habuerunt, postquam ad culmen honoris venerint, amicos habere despiciunt.



CAPUT XXX. De amicitia ex munere orta.

[1Kb] 1. Inter veros amicos amicitia ex benevolentia oritur, inter fictos beneficio adjungitur.

2. Non sunt fideles in amicitia, quos munus, non gratia copulat. Nam cito deserunt, nisi semper acceperint. Dilectio enim quae munere glutinatur eodem suspenso dissolvitur. Illa vera est amicitia, quae nihil quaerit ex rebus amici, nisi solam benevolentiam, scilicet ut gratis amet amantem.

[Col. 0703C] 3. Plerumque amicitia ex necessitate vel indigentia nascitur, ut sit per quem quisque quod desiderat consequatur. Ille autem eam veraciter quaerit, qui nihil egendo eam appetit. Nam illa ex inopia brevis est et fucata, ipsa pura atque perpetua.



319 CAPUT XXXI. De malorum concordia.

1. Amicitia in rebus tantum bonis habenda est; nam qui ea in malo utuntur, non sibi amici, sed inimici existunt.

[1Kb] 2. Concordiam malorum contrariam esse bonorum. Et sicut optandum est ut boni pacem habeant in invicem, sic optandum est ut mali invicem sint discordes. Unanimitatem quippe malorum bonorum esse contrariam, Paulus apostolus approbat, qui [Col. 0703D] malos contra se dividit, quos in necem suam concordasse conspexit (Act. XXIII, 7). Inde et in Lege mare Rubrum, hoc est, concordia malorum hominum dividitur, ut electorum via tendens ad beatitudinem non impediatur. Impeditur autem iter bonorum, si mare, hoc est, unitas non dividatur iniquorum (Exod. XIV, 21).



CAPUT XXXII. De correptione fraterna.
[Col. 0704A]

1. Non debet vitia aliena corripere, qui adhuc vitiorum contagionibus servit. Improbum est enim arguere quemquam in alio quod adhuc reprehendit in semetipso.

[1Kb] 2. Qui veraciter fraternam vult corripere, ac sanare infirmitatem, talem se praestare fraternae utilitati studeat, ut eum quem corripere cupit humili corde admoneat, et hoc faciens ex compassione quasi communis periculi, ne forte et ipse subjiciatur tentationi.

[1Kb] 3. Sicut viri spirituales alieni peccati emendationem exspectant, ita protervi delinquentibus deridendo insultant, et, quantum in ipsis est, eos insanabiles [Col. 0704B] putant; nec declinant cor ad compatiendi misericordiam, sed superbientes detestantur atque blasphemant.

4. Nonnunquam accidit ut inter amicos aliqua redargutionis enutrita discordia majorem postea charitatem parturiat, utpote dum 320 corriguntur ea quae displicere in amico videntur, et hoc quidem primum non sine quadam aemulatione admonitus suscipit, sed correptus postmodum gratias agit. At contra multi pro parva laesione vim charitatis rescindunt, et ab amore dilectionis sese perenniter retrahunt.

[1Kb] 5. Plerique correptionem suam officium charitatis existimant. Plerique vero hoc ipsum, quod ex charitate corripiuntur, ad injuriae contumeliam trahunt. [Col. 0704C] Unde occurrit ut ex eo deteriores efficiantur, per quod emendari obediendo potuerunt.

[1Kb] 6. Salubriter accipiunt justi, quoties de suis excessibus arguuntur. Superflua autem est humilitas eorum qui se gessisse accusant quae non admiserunt. Qui vero sine arrogantia bona facta sua pronuntiat, procul dubio nequaquam peccat.

7. Est quorumdam excusatio perversorum, qui, dum pro suis facinoribus arguuntur, verba justorum pro censura declinanda abjiciunt, servantes se divino judicio, quo puniendi sunt durius, dum temporaliter contemnunt judicari se ab hominibus.

8. Iniquis molesta est veritas, et amara disciplina justitiae; nec delectantur, nisi placentia propriae imbecillitatis: injustitiae fecundi, et steriles veritati; [Col. 0704D] caeci ad contuendam lucem, et oculati ad tenebrarum aspiciendum errorem.

[1Kb] 9. Corda reproborum lubrica sunt ad male consentiendum, et fluxa; ad bene consentiendum, durissima.

[1Kb] 10. Probat Salomon et justi emendationem correpti, et stulti obstinationem admoniti, dicens: Doce [Col. 0705A] justum, et festinabit accipere. De stulto autem ait: Qui erudit derisorem, ipse sibi facit injuriam (Proverb. IX, 7, 9).

[1Kb] 11. Nonnullos tantae esse pravitatis homines, qui dum ipsi a malo corrigi negligunt, correctorum vitam falsa criminatione detrectant; et ad sui sceleris solatium usurpant, si vel falso compererint quod ad infamiam bonorum objiciant, sicut est illud ex Salomone: Bona in malum convertit impius, et in electis imponit maculam (Eccli. XI, 34). 321 Vae autem illi qui et suam renuit vitam corrigere, et bonorum non desinit detrectare.

12. Plerique mali similes sibi in malum defendunt, et patrocinio suo pravos contra correptionem bonorum suscipiunt, ne, unde displicent emendentur: [Col. 0705B] adjicientes in se aliena delicta, ut non tantum de suis malis, sed etiam de aliorum facinoribus puniantur, quorum peccata defendunt.



CAPUT XXXIII. De praepositis Ecclesiae.

[1Kb] 1. Vir ecclesiasticus et crucifigi mundo per mortificationem propriae carnis debet, et dispensationem ecclesiastici ordinis, si ex Dei voluntate provenerit, nolens quidem, sed humilis gubernandam suscipiat.

[1Kb] 2. Multis intercipit Satanas fraudibus eos qui vitae et sensus utilitate praestantes, praeesse et prodesse aliis nolunt; et dum eis regimen animarum imponitur, renuunt, consultius arbitrantes otiosam vitam agere, quam lucris animarum insistere. Quod tamen decepti agunt per argumentum diaboli fallentis eos [Col. 0705C] per speciem boni, ut dum illos a pastorali officio retrahit, nequaquam proficiant, qui eorum verbis atque exemplis instrui poterant.

[1Kb] 3. Sancti viri nequaquam occupationum saecularium curas appetunt, sed occulto ordine sibi superimpositas gemunt. Et quamvis illas per meliorem intentionem fugiant, tamen per subditam 322 mentem portant. Quas quidem summopere, si liceat, vitare festinant; sed timentes occultam dispensationem Dei, suscipiunt quod fugiunt, exercent quod vitare [Col. 0706A] noscuntur. Intrant enim ad cor, et ibi consulunt quid velit occulta voluntas Dei; seseque subditos debere esse summis ordinationibus cognoscentes, humiliant cervicem cordis jugo divinae dispensationis.



CAPUT XXXIV. De indignis praepositis.

[1Kb] 1. Non sunt promovendi ad regimen Ecclesiae, qui adhuc vitiis subjacent. Hinc est quod praeceptum est David non aedificare visibile templum, quia sanguinum vir belli frequentia esset. Qua figura illi spiritualiter admonentur, qui vitiorum adhuc corruptioni sunt dediti, ne templum aedificent, hoc est, Ecclesiam docere praesumant.

[1Kb] 2. Non debet honoris ducatum suscipere, qui nescit [Col. 0706B] subjectos tramite vitae melioris praeire. Neque enim quisquam ad hoc tantum praeficitur, ut subditorum culpas corrigat, et ipse vitiis serviat.

[1Kb] 3. Qui regimen sacerdotii contendit appetere, ante se discutiat si vita honori sit congrua; quod si non discrepat, humiliter ad id quod vocatur accedat. Reatum quippe culpae geminat, si quisque cum culpa ad sacerdotale culmen aspirat. Heu! me miserum inexplicabilibus nodis astrictum; si enim susceptum regimen ecclesiastici ordinis retentem, criminis conscius timore concutior; si deseram, ne deterior sit culpa susceptum gregem relinquere, amplius reformido: undique miser metuo, et in tanto rei discrimine quid sequar ignoro.

323 4. Uniuscujusque casus tanto majoris est [Col. 0706C] criminis, quanto, priusquam caderet, majoris erat virtutis. Praecedentium namque magnitudo virtutum crescit ad cumulum sequentium delictorum.

[1Kb] 5. Plerique sacerdotes suae magis utilitatis causa quam gregis praeesse desiderant, nec ut prosint praesules fieri cupiunt, sed magis ut divites fiant et honorentur. Suscipiunt enim sublimitatis culmen, non pro pastorali regimine, sed pro solius honoris ambitione, atque abjecto opere dignitatis, solam nominis appetunt dignitatem.

[Col. 0707A] [1Kb] 6. Dum mali sacerdotes, Deo ignorante, non fiant, tamen ignorantur a Deo, ipso per Prophetam testante: Principes exstiterunt, sed non cognovi (Ose. VIII, 4); sed hoc nescire Dei reprobare est, nam Deus omnia novit.



CAPUT XXXV. De indoctis praepositis.

[1Kb] 1. Sicut iniqui et peccatores ministerium sacerdotale assequi prohibentur, ita indocti et imperiti a tali officio retrahuntur. Illi enim exemplis suis vitam bonorum corrumpunt; isti sua ignavia iniquos corrigere nesciunt. Quid enim docere potuerunt, quod ipsi non didicerunt? Desinat locum docendi suscipere, qui nescit docere. Ignorantia quippe praesulum vitae non congruit subjectorum. Caecus enim [Col. 0707B] si caeco ducatum praebeat, ambo in foveam cadunt. (Matth. XV, 14).

[1Kb] 2. Sacerdotes indoctos per Isaiam prophetam ita Dominus improbat: Ipsi, inquit, pastores ignoraverunt intelligentiam. Et iterum: Speculatores caeci omnes, id est, imperiti episcopi, nescierunt, inquit, universi, canes muti, non valentes latrare (Isai. LVI, 10 seq.), hoc est, plebes commissas non valentes resistendo malis per verbum doctrinae defendere.



324 CAPUT XXXVI. De doctrina et exemplis praepositorum.

[1Kb] 1. Tam doctrina quam vita clarere debet ecclesiasticus doctor. Nam doctrina sine vita arrogantem reddit, vita sine doctrina inutilem facit.

[Col. 0707C] 2. Sacerdotis praedicatio operibus confirmanda est, ita ut quod docet verbo, instruat exemplo. Vera est enim illa doctrina, quam vivendi sequitur forma. Nam nihil turpius est quam si bonum, quod quisque sermone praedicat, explere opere negligat. Tunc enim praedicatio utiliter profertur, quando efficaciter adimpletur.

3. Unusquisque doctor et bonae actionis, et bonae praedicationis habere debet studium, nam alterum sine altero non facit perfectum; sed praecedat justus bene agere, ut sequenter possit bene docere.

[1Kb] 4. Omnis utilis doctor plebibus subjectis ita praestare debet, atque insistere doctrinae, ut quanto claret verbo, tanto clarescat et merito. Nam quod Apostolus Timotheo praecipit cum omni imperio docere [Col. 0707D] (II Tim. IV), non hortatur ad tumorem superbiae, sed ad bonae vitae auctoritatem, videlicet, ne libertatem [Col. 0708A] perderet praedicandi, si bene doceret et male viveret. Unde et Dominus: Qui solverit unum de mandatis istis minimis, et sic docuerit, minimus erit in regno coelorum (Matth. V, 19). Vides quod auctoritate magisterii caret, qui quod docet non facit.

[1Kb] 5. Sicut in numismate metallum, figura et pondus inquiritur, ita in omni doctore ecclesiastico, quid sequatur, quid doceat, quomodo vivat. Per qualitatem igitur metalli doctrina, per figuram similitudo patrum, per pondus humilitas designatur. Qui vero ab his tribus discrepaverit, non metallum, sed terra erit.



325 CAPUT XXXVII. De his qui bene docent, et male vivunt.

1. Interdum doctoris vitio etiam ipsa verax doctrina [Col. 0708B] vilescit; et qui non vivit, sicut docet, ipsam quam praedicat veritatem contemptibilem facit.

[1Kb] 2. Arcus perversus est lingua magistrorum docentium bene et viventium male (Psal. LXXVII, 57) Et ideo quasi ex perverso arcu sagittam emittunt dum suam pravam vitam propriae linguae ictu confodiunt.

[1Kb] 3. Qui divina praedicant, et ex ejusdem praedicationis dignitate vivere minus curant, habentes verbum Dei in ore, et in opere non habentes, multa bene docentes, nihil autem operantes, imitantur Balaam ariolum, qui corruens opere, apertos habuit oculos ad contuendam lucem doctrinae (Num. XXIV, 10).

4. Qui bene docet, et male vivit, tanquam aes, aut cymbalum sonum facit aliis, ipse tamen sibi manet [Col. 0708C] insensualis.

5. Qui bene docet, et male vivit, quod docet bene, viventibus proficit; quod vero male vivit, seipsum occidit. Sicut sacerdos, qui si digne se agit, ut sacerdotem decet, ministerium ejus et ipsi et aliis utile est, indigne autem vivens, aliis quidem utilis est loquendo, se autem interficit prave vivendo; ac per hoc quod in illo mortuum est, proprium ejus est; quod vero vivit in eo, id est, sacrum ministerium, quod est vitae, alienum est.

[1Kb] 6. Qui bene docet, et male vivit, videtur, ut cereus, aliis, dum bona exponit, lucem praestare; se vero in malis suis consumere atque exstinguere.

7. Qui bene docet et male vivit, videtur bonum [Col. 0708D] malo conjungere, lucem tenebris miscere, veritatem mendacio mutare.



326 CAPUT XXXVIII. De exemplis pravorum sacerdotum.
[Col. 0709A]

1. Saepe per quos justitia docetur, per ipsos peccati morbus irrepit, et mors ad plebes pertransit, scilicet, vel dum mala docent, vel dum prava faciunt.

2. Plerique sacerdotes, et clerici prave viventes, forma caeteris in malum existunt, qui in bonis exemplum esse debuerunt. Hi enim quoscunque exemplo malae conversationis suae perdunt, de illis rationem sine dubio reddituri sunt.

3. Ex carnalium praepositorum exemplo plerumque fit vita deterior subditorum, et plebis merito fiunt tales sacerdotes, qui exemplo deteriore populum destruant, non aedificent. Ex merito enim plebis [Col. 0709B] nonnunquam episcopi depravantur, quatenus proclivius corruant qui sequuntur.

4. Capite languente, caetera corporis membra inficiuntur. Unde et scriptum est: Omne caput languidum, et omne cor moerens, a planta pedis usque ad verticem non est in eo sanitas (Isai. I, 5, 6). Caput enim languidum doctor est agens peccatum, cujus malum ad corpus pervenit, dum eo vel peccante, vel prave docente, pestifer languor ad plebes subjectas transfertur.

[1Kb] 5. Deteriores sunt qui sive doctrina, sive exemplis, vitam moresque bonorum corrumpunt, his qui substantias aliorum praediaque diripiunt. Hi enim ea quae extra nos, sed tamen quae nostra sunt auferunt; corruptores vero morum proprie nos ipsos decipiunt, [Col. 0709C] quoniam divitiae hominum mores eorum sunt. Multum ergo distant damna morum a damnis temporalium rerum, dum ista extra nos sunt, mores vero in nobis.



CAPUT XXXIX. De praepositis carnalibus.

[1Kb] 1. Providentia plerumque divini consilii ordinantur praepositi, 327 mundana et exteriora sectantes, ut dum temporalibus rebus se totos impendunt, spirituales tutiorem vitam contemplationis exerceant, quia durae sunt quiete vivere volentium sarcinae curarum episcopalium. Providet saepe Deus curis deditos saecularibus ad susceptionem regiminis, ut dum hi exteriora sine taedio procurant, spirituales rebus interioribus sine impedimento rerum terrenarum deserviant.

[Col. 0709D] [1Kb] 2. Dei ergo ordinem accusant, a quo instituuntur, qui episcopos condemnant, dum minus spiritualia, sed magis terrena sectantur. Ex divini enim tabernaculi dispositione ob injurias mundi ferendas, et turbines [Col. 0710A] quosdam, institui episcopos saecularibus curis insistentes, ut hi qui interius superna desiderant, nullo terreno obsistente negotio, liberius hoc quod amant intendant (Exod. XXVI).

[1Kb] 3. Non est itaque judicandus a plebe rector inordinatus, dum magis noverint populi, sui fuisse meriti perversi regimen suscepisse pontificis. Nam pro meritis plebium disponitur a Deo vita rectorum, exemplo David peccantis (II Reg. XXIV) ad comparationem principum, qui ex merito plebis praevaricantur.

[1Kb] 4. Sententia damnantur Cham filii Noe, qui suorum praepositorum culpas in publico produnt; sicut Cham, qui patris pudenda non operuit, sed deridenda monstravit (Gen. IX, 22). Habituri Sem meritum, et Japheth, qui reverenter operiunt quae patres suos [Col. 0710B] excessisse cognoscunt, si tamen patrum facta non diligant, sed tantum operiant, nec imitentur. Nam sunt qui praepositos suos perverse judicant, dum terrenis studiis eos plus viderint esse intentos, si vel parum jam ipsi de spiritualibus cogitaverunt.

[1Kb] 5. Rectores ergo a Deo judicandi sunt, a suis autem subditis nequaquam judicandi sunt: exemplo Domini, qui per se vendentes columbas et nummulariorum mensas proprio evertit flagello, et projecit a templo (Matth. XXI, 12), vel etiam sicut dicit Psalmista: Deus stetit in synagoga deorum, in medio autem deos discernit (Psal. LXXXI, 1).

[1Kb] 6. Quod si a fide exorbitaverit rector, tunc erit arguendus a subditis; pro moribus vero reprobis tolerandus magis distringendus a plebe est.



328 CAPUT XL. De iracundis doctoribus.
[Col. 0710C]

[1Kb] 1. Iracundi doctores per rabiem furoris disciplinae modum ad immanitatem crudelitatis convertunt; et unde emendare subditos poterant, inde potius vulnerant.

2. Ideo sine mensura ulciscitur culpas paepositus iracundus, quia cor ejus dispersum in rerum curis non colligitur in amorem unius Deitatis. Meus enim soluta in diversis catena charitatis non astringitur, sed male laxata, male ad omnem occasionem movetur.



CAPUT XLI. De superbis doctoribus.

[Col. 0710D] [1Kb] 1. Bonus doctor et rector est, qui et in humilitate servat disciplinam, et per disciplinam non incurrit in superbiam.

2. Elati autem pastores plebes tyrannice premunt, non regunt, quique non Dei, sed suam gloriam a subditis exigunt.

[Col. 0711A] 3. Multi sunt qui in verbo doctrinae non humiles, sed arrogantes existunt, quique et ipsa recta quae praedicant, non studio correctionis, sed vitio elationis annuntiant.

4. Multi sunt qui non ex consulto aedificandi, sed ex tumore superbiendi docent; nec ut prosint sapientes sunt, sed ut sapientes videantur docere student.

[1Kb] 5. Est imitatio prava arrogantium sacerdotum, per quam imitantur sanctos rigore disciplinae, et sequi negligunt charitatis affectione: videri volunt rigidi severitate, et formam humilitatis praestare nequeunt, ut magis terribiles quam mites aspiciantur.

[1Kb] 6. Superbi doctores vulnerare potius quam emendare norunt, 329 Salomone attestante: In ore stulti [Col. 0711B] virga superbiae (Proverb. XIV, 3), quia increpando rigide feriunt, et compati humiliter nesciunt.

7. Bene alieni peccati curanda vitia suscipit, qui hoc ex cordis dilectione et humili conscientia facit. Caeterum qui delinquentem superbo vel odioso animo corripit, non emendat, sed percutit. Quidquid enim protervus, vel indignatus animus protulerit, objurgantis furor est, non dilectio corrigentis.



CAPUT XLII. De humilitate praepositorum.

[1Kb] 1. Qui praeficitur ad regimen, taliter erga disciplinam subditorum praestare se debet, ut non solum auctoritate, verum etiam humilitate clarescat. Sed tamen ita erit in eo virtus humilitatis, ne dissolvatur [Col. 0711C] vita subditorum in vitiis; atque ita auctoritas aderit potestatis, ne per tumorem cordis severitas existat immoderationis. Haec est enim in Dei sacerdotibus vera discretio, qua nec per libertatem superbi, nec per humilitatem remissi sunt. Hinc est quod sancti cum multa constantia redarguerunt etiam principum vitia, in quibus cum summa esset humilitas, loco tamen necessario libere transgressores justitiae increpabant.

2. Aliquando etiam subditis nos oportet animo esse humiliores, quoniam facta subditorum judicantur a nobis, nostra vero Deus judicat.

3. Agnoscat episcopus servum se esse plebis, non dominum; verum hoc charitas, non conditio exigit.



CAPUT XLIII. De doctrinae discretione.
[Col. 0711D]

[1Kb] 1. Non omnibus una eademque doctrina est adhibenda, [Col. 0712A] sed pro qualitate morum diversa exhortatio erit doctorum. Nam quosdam 330 increpatio dura, quosdam vero exhortatio corrigit blanda.

2. Sicut periti medici ad varios corporis morbos diverso medicamine serviunt, ita ut juxta vulnerum varietates medicina diversa sit, sic et doctor Ecclesiae singulis quibusque congruum doctrinae remedium adhibebit, et quid cuique oporteat, pro aetate, pro sexu ac professione annuntiabit.

3. Non omnibus ea quae clausa sunt aperienda sunt. Multi sunt enim qui capere non possunt, quibus si indiscrete manifestentur, statim aut detrahunt, aut negligunt.

[1Kb] 4. Prima quippe prudentiae virtus est, eam quam docere oporteat aestimare personam. Rudibus populis, [Col. 0712B] seu carnalibus, plana atque communia, non summa atque ardua praedicanda sunt, ne immensitate doctrinae opprimantur potius quam erudiantur. Unde et Paulus apostolus ait: Non potui vobis loqui quasi spiritualibus, sed quasi carnalibus, tanquam parvulis in Christo lac vobis potum dedi, non escam (I Cor. III, 1, 2). Carnalibus quippe animis, nec alta nimis de coelestibus, nec terrena convenit praedicare, sed mediocriter, ut initia eorum moresque desiderant, edocere.

[1Kb] 5. Corvus, dum suos pullos viderit albi coloris, nullis eos cibis alit, sed tantumdem attendit, donec paterno colore nigrescant, et sic illos frequenti cibo reficit; ita et Ecclesiae doctor strenuus, nisi eos quos docet viderit ad suam similitudinem poenitentiae confessione [Col. 0712C] nigrescere, et, nitore saeculari deposito, lamentationis habitum de peccati recordatione induere, upote adhuc exterioribus, hoc est, carnalibus, non aperit intelligentiae spiritualis profundiora mysteria, ne dum audita non capiunt, prius incipiant contemnere quam venerari mandata coelestia.

6. Aliter est agendum erga eos qui nostro committuntur regimini, si offendunt, atque aliter cum his qui nobis commissi non sunt; 331 qui si justi sunt, venerandi sunt; si vero delinquunt, pro sola charitate, ut locus est, corripiendi sunt, non tamen cum severitate, sicut hi qui nobis regendi commissi sunt.

[1Kb] 7. Prius docendi sunt seniores plebis, ut per eos infra positi facilius doceantur. Unde et Apostolus: Haec, inquit, commenda hominibus fidelibus, qui idonei [Col. 0712D] sunt et alios docere (II Tim. II, 2).

[1Kb] 8. Ingenium boni doctoris est incipientis a laudibus [Col. 0713A] eorum, quos salubriter objurgatos corrigere cupit, sicut apostolus ad Corinthios facit, quos a laudibus inchoat, et increpationibus probat. Sed erant apud Corinthios, qui et laude et increpatione digni essent. Ille vero indiscrete loquitur, qui sic utraque omnibus loquitur, ut omnibus utraque convenire videantur.



CAPUT XLIV. De silentio doctorum.

[1Kb] 1. Pro malo merito plebis aufertur doctrina praedicationis. Pro bono merito audientis tribuitur sermo doctori.

[1Kb] 2. In potestate divina consistit cui velit Deus doctrinae verbum dare vel cui auferre: et hoc aut pro dicentis aut pro audientis fit merito, ut modo pro culpa [Col. 0713B] plebis auferatur sermo doctoris, modo vero pro utilibus meritis tribuatur. Nam et bonus docet bonum, et malus malum, et bonus malum, et malus bonum, quod tamen fit juxta meritum populorum.

[1Kb] 3. Non omnia tempora congruunt doctrinae secundum Salomonis sententiam, dicentis: Tempus tacendi, et tempus loquendi (Eccle. III, 7). Non quidem per timorem, sed per discretionem, propter malorum incorrectibilem iniquitatem nonnunquam electos oportet a doctrina cessare.

332 4. Interdum doctores Ecclesiae calore charitatis ardentes conticescunt a docendo, quia non est qui audiat, testante propheta: Civitates Austri clausae sunt, et non est qui aperiat (Jerem. XIII, 19).

5. Qui docendi accepit officium, interdum ad tempus [Col. 0713C] facta proximi taceat, quae statim corrigere nequaquam existimat. Nam si corrigere potest et dissimulat, verum est quod consensum erroris alieni habeat.

6. Plerique sancti doctores pro mali pertinacia, quia iniquos emendare nequeunt, his tacere disponunt; sed calorem spiritus, quo aguntur, ferre non sustinentes, iterum in increpationem prosiliunt iniquorum.



CAPUT XLV. De praebenda sacerdotali protectione in plebe.

[1Kb] 1. Quibus docendi forma commissa est, multum subeunt periculi si contradicentibus veritati resistere noluerint; dum propheta doctorem Ecclesiae instruat ad summum usque justitiae pervenire, cum dicit: Super montem excelsum ascende, qui evangelizas Sion [Col. 0713D] (Isai. XL, 9); scilicet, ut ita praeemineat merito, sicut et gradu. Sequenter, ne forte debeat a docendo [Col. 0714A] timore restringi, audiat: Exalta in fortitudine vocem tuam, et noli timere. Unde et Jeremiae ita Dominus ait: Accinge lumbos tuos, et surge; loquere ad eos; ne formides a facie eorum, nec enim timere te faciam vultum eorum (Jerem. I, 17); unde apparet quia et non timere Dei donum est.

[1Kb] 2. Qui personam potentis accipit, et veritatem loqui pavescit, gravi multatur culpae sententia. Multi enim sacerdotes metu potestatis veritatem occultant, et a bono opere, vel a justitiae praedicatione, rei alicujus formidine aut potestate terrente avertuntur. Sed heu, proh dolor! inde metuunt, quia vel amore rerum saecularium implicantur, vel quia aliquo facinoris opere confunduntur.

[1Kb] 3. Multi praesules Ecclesarium, timentes ne amicitiam [Col. 0714B] perdant, 333 et molestiam odiorum incurrant, peccantes non arguunt, et corripere pauperum oppressores verentur; nec pertimescunt de severitate reddendae rationis, pro eo quod conticescunt de plebibus sibi commissis.

4. Quando a potentibus pauperes opprimuntur, ad eripiendos eos boni sacerdotes protectionis auxilium ferunt; nec verentur cujusquam inimicitiarum molestias, sed oppressores pauperum palam arguunt, increpant, excommunicant; minusque metuunt eorum nocendi insidias, etiamsi nocere valeant, bonus enim pastor animam suam ponit pro ovibus (Joan. X, 11).

5. Sicut pervigil pastor contra bestias oves custodire solet, ita et Dei sacerdos super gregem Christi sollicitus esse debet, ne inimicus vastet, ne [Col. 0714C] persecutor infestet, ne potentioris cujusque cupiditas vitam pauperum inquietet. Pravi autem pastores non habent curam de ovibus, sed, sicut legitur in Evangelio de mercenariis, vident lupum venientem, et fugiunt. Tunc enim fugiunt, quando potentibus tacent, et malis resistere metuunt; de quibus si tacuerint pro eorum iniquitate condemnabuntur.



CAPUT XLVI De disciplina sacerdotum in his qui delinquunt.

[1Kb] 1. Sacerdotes pro populorum iniquitate damnantur, si eos aut ignorantes non erudiant, aut peccantes non arguant, testante Domino per prophetam: Speculatorem dedi te domui Israel. Si non fueris locutus, ut se custodiat impius a via sua, ille in iniquitate sua morietur; sanguinem autem ejus de manu tua requiram [Col. 0714D] (Ezech. III, 17). Sic enim Heli sacerdos pro filiorum iniquitate damnatus est; et licet eos [Col. 0715A] delinquentes admonuit, sed tamen non ut oportebat redarguit (I Reg. II).

[1Kb] 2. Sacerdotes exquirere debent peccata populorum, et sagaci sollicitudine unumquemque probare juxta testimonium Domini ad 334 Jeremiam loquentis: Probatorem, inquit, dedi te in populo meo robusto, ut scias probare vias eorum (Jerem. VI, 27).

3. Sacerdotes studio corrigendi facta perscrutari debent subjectorum, ut emendatos lucrifacere possint. Sicut autem peccatorem convenit argui, ita justum non exulcerari.

4. Sacerdotes curam debent habere de his qui pereunt, ut eorum redargutione aut corrigantur a peccatis, aut, si incorrigibiles existunt, ab Ecclesia separentur.

[Col. 0715B] 5. Atrociter arguuntur qui, decipiendo peccantes, non solum non argunt pro peccato, sed etiam adulanter decipiunt, dicente propheta: Et erunt, qui beatificant populum istum, seducentes, et qui beatificantur, praecipitati (Isai. IX, 16).

6. Atrociter iterum arguuntur qui peccantem non recipiunt, sed despiciunt et spernunt, nec alterius delictum tanquam proprium ingemiscunt. De talibus per Isaiam Dominus comminans dicit: Qui dicunt: Recede a me, non appropinques mihi, quia immundus es: isti fumus erunt in furore meo, ignis ardens tota die (Isai. LXV, 5). Inde est quod et Apostolus omnibus omnia factus est (I Cor. IX, 22), non imitatione erroris, sed compassionis miseratione; scilicet, ut ita vitia aliena [Col. 0715C] fleret, quemadmodum si tali et ipse implicaretur errore.

[1Kb] 7. Boni pastores populi debent delicta deflere et totos se planctibus tradere, imitantes Jeremiam prophetam dicentem: Quis dabit capiti meo aquam, et oculis meis fontem lacrymarum, et plorabo die ac nocte interfectos populi mei (Jerem. IX, 1)? Tanquam propria igitur delicta plebis peccata sacerdos flere debet, sed affectu compatiendi, non actione commissi.

8. Nonnulli praesules gregis quosdam pro peccato a communione ejiciunt, ut poeniteant, sed quali sorte vivere debeant, ad melius exhortando non visitant. Quibus congrue sermo divinus increpans comminatur: »Pastores, qui pascitis populum meum, vos dispersistis gregem meum, ejecistis, et non visitastis eos: ecce ego visitabo super vos malitiam studiorum [Col. 0715D] vestrorum« (Jerem. XXIII, 2).

9. Bonorum studia sacerdotum multa diligentia etiam parva plebis facta perquirunt, ut dum in minimis subditorum peccatis se acerrimos praestant, de majoribus malis cautos sibi, subjectosque, ac sollicitos faciant.

[Col. 0716A] 335 10. Sicut medici morbos imminentes curandos suscipiunt, futuros vero, ne irrepant, medicinae objecto quadam praescientia antecedunt, ita et doctores boni, sic ea quae male acta sunt resecant, ut ea quae admitti possunt, ne perpetrentur, doctrina succurrente praeveniant.

11. Qui blando sermone castigatus non corrigitur, acrius necesse est ut arguatur. Cum dolore enim abscindenda sunt quae leniter sanari non possunt.

12. Qui admonitus secrete de peccato, corrigi negligit, publice arguendus est, ut vulnus, quod occulte sanari nescit, manifeste debeat emendari.

[1Kb] 13. Manifesta peccata non sunt occulta correptione purganda. Palam enim sunt arguendi qui palam [Col. 0716B] nocent, ut dum aperta objurgatione sanantur, hi qui eos imitando deliquerunt corrigantur.

14. Dum unus corripitur, plurimi emendantur. Necesse est enim ut pro multorum salvatione unus condemnetur, quam per unius licentiam multi periclitentur.

[1Kb] 15. Ita erga delinquentem sermo est proferendus, sicut ejus qui corripitur expostulat salus. Quod si opus est aliquam salutem medicamenti verbo increpationis aspergere, lenitatem tamen corde opus est retinere.

16. Doctores nonnunquam durius feriunt increpationibus subditos; qui tamen a charitate eorum quos corripiunt non recedunt.

17. Saepe Ecclesiae censura arrogantibus videtur [Col. 0716C] esse superbia; et quod a bonis pie fit, crudeliter fieri putatur a pravis, quia non discernunt recto oculo, quod a bonis recto fit animo.

[1Kb] 18. Notandum est vehementer ab omni pontifice ut tanto cautius erga commissos agat, quanto durius a Christo se judicari formidat; nam sicut scriptum est: In qua mensura mensi fueritis, remetietur vobis (Matth. VII, 2).

19. Quotidie namque omnes delinquimus, et in multis erroribus labimur.

336 20. Qui enim nostris delictis clementes sumus, in alieno peccato rigorem tenere nequaquam debemus. Multi aliorum vitia cernunt, sua non aspiciunt. Et cum ipsi maximis criminibus obnoxii teneantur, minora peccata fratribus non dimittunt.

21. Hypocritae trabem in oculo suo consistentem [Col. 0716D] non sentiunt, et haerentem festucam in lumine fratris intendunt.

22. Facilius reprehendimus vitia aliena quam nostra. Nam saepe quae perversa in aliis judicamus, in nobis nocibilia esse minus sentimus; et quod in aliis reprehendimus, agere ipsi non erubescimus.

[Col. 0717A] 23. Facilius vitia uniuscujusque quam virtutes intendimus; nec quid boni quisque gesserit agnoscere, sed quid mali egerit, perscrutamur.



CAPUT XLVII De subditis.

[1Kb] 1. Propter peccatum primi hominis humano generi poena divinitus illata est servitutis, ita ut quibus aspicit non congruere libertatem, his misericordius irroget servitutem. Et licet peccatum humanae originis per baptismi gratiam cunctis fidelibus dimissum sit, tamen aequus Deus ideo discrevit hominibus vitam, alios servos constituens, alios dominos, ut licentia male agendi servorum potestate dominantium restringatur. Nam si omnes sine metu [Col. 0717B] fuissent, quis esset qui a malis quempiam prohiberet? Inde et in gentibus principes, regesque electi sunt, ut terrore suo populos a malo coercerent, atque ad recte vivendum legibus subderent.

[1Kb] 2. Quantum attinet ad rationem, non est personarum acceptio apud Deum (Coloss. III, 25), qui mundi elegit ignobilia et contemptibilia, et quae non sunt ut ea quae sunt destrueret, ne glorietur omnis caro, 337 hoc est, carnalis potentia coram illo. Unus enim Dominus aequaliter et dominis fert consultum, et servis.

3. Melior est subjecta servitus quam elata libertas. Multi enim inveniuntur Deo libere servientes sub dominis constituti flagitiosis, qui, etsi subjecti sunt illis corpore, praelati tamen sunt mente.



CAPUT XLVIII. De praelatis.
[Col. 0718A]

[3Kb] 1. Vir justus aut omni potestate saeculari exuitur, aut si aliqua cingitur, non sub illa curvatur, ut superbus tumeat, sed eam sibi subjicit, ut humilior innotescat. Probatur autem hoc apostolico exemplo, qui data sibi potestate, etiam nec ad hoc usus est quod decebat, sed, dum posset uti, licita abnuit, seseque ut parvulum in medio eorum quibus praeerat ostendit (I Thess. II, 6, 7).

[1Kb] 2. Qui in appetendis honoribus saeculi aut prosperitatibus mundi instanti desudat labore, et hic et in futuro vacuus invenitur 338 a requie; tantoque sarcinis peccatorum gravatur, quanto a bonis operibus existit alienus.

[Col. 0718B] [1Kb] 3. Quanto quisque amplius saecularis honoris dignitate sublimatur, tanto gravius curarum ponderibus aggravatur; eisque magis mente et cogitatione subjicitur, quibus sublimitatis gradu praeponitur. Nam, ut quidam Patrum ait: Omne quod supereminet plus moeroribus afficitur quam honoribus gaudet.

[1Kb] 4. Quanto quisque curis mundi majoribus occupatur, tanto facilius vitiis premitur. Si enim vix valet peccata animus devitare quietus, quanto minus occupatione saeculari devinctus?

[1Kb] 5. Non statim utile est omne potestatis insigne, sed tunc vere est utile, si bene geratur. Tunc autem bene geritur, quando subjectis prodest, quibus terreno honore praefertur. Potestas bona est, quae a Deo donante est, ut malum timore coerceat, non ut [Col. 0719A] temere malum committat. Nihil autem pejus quam per potestatem peccandi libertatem habere; nihilque infelicius male agendi facultate.

[1Kb] 6. Qui intra saeculum bene temporaliter imperat, sine fine in perpetuum regnat; et de gloria saeculi hujus ad aeternam transmeat gloriam. Qui vero prave regnum exercent, post vestem fulgentem et lumina lapillorum, nudi et miseri ad inferna torquendi descendunt.

[2Kb] 7. Reges a recte agendo vocati sunt, ideoque recte faciendo regis 339 nomen tenetur, peccando amittitur. Nam et viros sanctos proinde reges vocari in sacris eloquiis invenimus, eo quod recte agant, sensusque proprios bene regant, et motus resistentes sibi rationabili discretione componant. Recte enim illi reges [Col. 0719B] vocantur, qui tam semetipsos, quam subjectos, bene regendo modificare noverunt.

[1Kb] 8. Quidam ipsum nomen regiminis ad immanitatem transvertunt crudelitatis; dumque ad culmen potestatis venerint, in apostasiam confestim labuntur, tantoque se tumore cordis extollunt, ut cunctos subditos in sui comparatione despiciant, eosque quibus praeesse contigit non agnoscant. Quibus congrue per Ecclesiastem dicitur: Ducem te constituerunt, noli extolli, sed esto illis quasi unus ex ipsis (Eccli. XXXII, 1).

[1Kb] 9. Dum mundi reges sublimiores se caeteris sentiunt, mortales tamen se esse agnoscant; nec regni gloriam qua in saeculo sublimantur aspiciant, sed opus quod secum ad inferos deportent intendant. 340 Si ergo carebunt hujus temporis gloria, illa [Col. 0719C] agant quae post finem sine fine possideant.

[1Kb] 10. Dum Apostolus dicat: Non est potestas nisi a [Col. 0720A] Deo (Rom. XIII, 1), quomodo Dominus per prophetam de quibusdam potestatibus dicit: Ipsi regnaverunt, sed non ex me (Ose. VIII, 4)? Quasi diceret, non me propitio, sed etiam summe irato. Unde et inferius per eumdem prophetam addidit: Dabo, inquit, tibi regem in furore meo (Ose. XIII, 11). Quo manifestius elucet bonam malamque potestatem a Deo ordinari; sed bonam propitio, malam irato.

[1Kb] 11. Reges quando boni sunt, muneris est Dei, quando vero mali, sceleris est populi. Secundum enim meritum plebium disponitur vita rectorum, testante Job: Qui regnare facit hypocritam propter peccata populi (Job XXXIV, 30). Irascente enim Deo, talem rectorem populi suscipiunt, qualem pro peccato merentur. Nonnunquam pro malitia plebium [Col. 0720B] etiam reges mutantur, et qui ante videbantur esse boni, accepto regno fiunt iniqui.



CAPUT XLIX. De justitia principum.

[1Kb] 1. Qui recte utitur regni potestate, ita se praestare omnibus debet, ut quanto magis honoris celsitudine claret, tanto semetipsum mente humiliet, proponens sibi exemplum humilitatis David, qui de suis meritis non tumuit, sed humiliter sese dejiciens, dixit: Vilis incedam, et vilior apparebo ante Deum, qui elegit me (II Reg. VI, 22).

2. Qui recte utitur regni potestate formam justitiae factis magis quam verbis instituit. Iste nulla prosperitate erigitur, nulla 341 adversitate turbatur; non innititur propriis viribus, nec a Domino [Col. 0720C] recedit cor ejus; regni fastigio humili praesidet animo; non eum delectat iniquitas, non inflammat cupiditas; [Col. 0721A] sine defraudatione alicujus ex paupere divitem facit; et quod justa potestate a populis extorquere poterat, saepe misericordi clementia donat.

[1Kb] 3. Dedit Deus principibus praesulatum pro regimine populorum, illis eos praeesse voluit, cum quibus una est eis nascendi moriendique conditio. Prodesse ergo debet populis principatus, non nocere; nec dominando premere, sed condescendendo consulere, ut vere sit utile hoc potestatis insigne, et dono Dei pro tutione utantur membrorum Christi. Membra quippe Christi fideles sunt populi, quos dum ea potestate, quam accipiunt, optime regunt, bonam utique vicissitudinem Deo largitori restituunt.

[1Kb] 4. Bonus rex facilius ad justitiam a delicto regreditur quam de justitia ad delictum transfertur, ut [Col. 0721B] noveris hic esse casum, illic propositum. In proposito ejus esse debet nunquam egredi a veritate. Quod si casu titubare contigerit, mox resurgere.



CAPUT L. De patientia principum.

[1Kb] 1. Plerumque princeps justus etiam malorum errores dissimulare novit, non quod iniquitati eorum consentiat, sed quod aptum tempus correctionis exspectet, quando eorum vitia vel emendare valeat, vel punire.

[1Kb] 2. Multi adversus principes conjurationis crimine deteguntur, sed probare volens Deus clementiam principum, illos male cogitare permittit, istos non deserit. De illorum malo bene istis facit, dum culpas quas illi faciunt isti mira patientia indulgent.

[Col. 0721C] 342 [1Kb] 3. Reddere malum pro malo vicissitudo justitiae est: sed qui clementiam addit justitiae, non malum pro malo culpatis reddit, sed bonum pro malo offensis impertit.

[Col. 0722A] [1Kb] 4. Difficile est principem regredi ad melius, si vitiis fuerit implicatus. Populi enim peccantes judicem metuunt, et a malo suo legibus coercentur. Reges autem, nisi solo Dei timore metuque gehennae coerceantur, libere in praeceps proruunt, et per abruptum licentiae in omne facinus vitiorum labuntur.

[1Kb] 5. Quanto quisque in superiori constitutus est loco, tanto in majori versatur periculo; et quanto splendoris honore excelsior quisque est, tanto, si delinquat, peccator major est. Potentes enim potenter tormenta patientur (Sap. VI, 7). Cui etenim plus committitur, plus ab eo exigitur, etiam cum usura poenarum.

[1Kb] 6. Reges vitam subditorum facile exemplis suis vel aedificant, vel subvertunt, ideoque principem [Col. 0722B] non oportet delinquere, ne formam peccandi faciat peccati ejus impunita licentia. Nam rex qui ruit in vitiis cito viam ostendit erroris, sicut legitur de Jeroboam, qui peccavit et peccare fecit Israel (Eccli. XLVII, 29). Illi namque ascribitur, quidquid exemplo ejus a subditis perpetratur.

[1Kb] 7. Sicut nonnulli bonorum principum Deo placita facta sequuntur, 343 ita facile multi prava eorum exempla sectantur. Plerique autem apud iniquos principes necessitate magis quam voto mali existunt, dum imperiis eorum obediunt. Nonnulli autem sicut prompti sunt sequi reges in malum, sic pigri sunt imitari illos in bonum.

[1Kb] 8. Saepe unde mali reges peccant. inde boni justificantur, [Col. 0722C] dum praecedentium cupiditatem et malitiam corrigunt. Nam re vera peccatis eorum communicant, si, quod illi diripuerunt, isti retentant.

[Col. 0723A] [1Kb] 9. Cujus peccatum quisque sequitur, necesse est ut ejus poenam sequatur. Neque enim impar erit supplicio, cujus errori quisque par est, ac vitio.



CAPUT LI. Quod principes legibus teneantur.

[1Kb] 1. Justum est principem legibus obtemperare suis. Tunc enim jura sua ab omnibus custodienda existimet, quando et ipse illis reverentiam praebet.

[1Kb] 2. Principes legibus teneri suis, neque in se posse damnare jura quae in subjectis constituunt. Justa est enim vocis eorum auctoritas, si, quod populis prohibent, sibi licere non patiantur.

[1Kb] 3. Sub religionis disciplina saeculi potestates subjectae sunt; et quamvis culmine regni sunt praediti, [Col. 0723B] vinculo tamen fidei tenentur 344 astricti, ut et fidem Christi suis legibus praedicent, et ipsam fidei praedicationem moribus bonis conservent.

[1Kb] 4. Principes saeculi nonnunquam intra Ecclesiam potestatis adeptae culmina tenent, ut per eamdem potestatem disciplinam ecclesiasticam muniant. Caeterum intra Ecclesiam potestates necessariae non essent, nisi ut, quod non praevalet sacerdos efficere per doctrinae sermonem, potestas hoc imperet per disciplinae terrorem.

[1Kb] 5. Saepe per regnum terrenum coeleste regnum proficit, ut qui intra Ecclesiam positi contra fidem et disciplinam Ecclesiae agunt, rigore principum conterantur; ipsamque disciplinam, quam Ecclesiae humilitas exercere non praevalet, cervicibus superborum [Col. 0723C] potestas principalis imponat; et ut venerationem mereatur, virtute potestatis impertiat.

[1Kb] 6. Cognoscant principes saeculi Deo debere se rationem reddere propter Ecclesiam, quam a Christo tuendam suscipiunt. Nam sive augeatur pax et disciplina Ecclesiae per fideles principes, sive solvatur, [Col. 0724A] ille ab eis rationem exiget, qui eorum potestati suam Ecclesiam credidit.



345 CAPUT LII. De Judicibus.

1. Ad delictum pertinet principum, qui pravos judices contra voluntatem Dei populis fidelibus praeferunt. Nam sicut populi delictum est quando principes mali sunt, sic principis est peccatum quando judices iniqui existunt.

[1Kb] 2. Bonus judex sicut nocere civibus nescit, ita prodesse omnibus debet. Aliis enim praestat censuram justitiae, aliis bonitatem. Judicia sine personarum acceptione suscipit, qui non infirmat justitiam avaritiae flamma, nec studet auferre alteri quod cupiat sibi.

[Col. 0724B] 3. Boni judices justitiam ad solam obtinendam salutem aeternam suscipiunt, nec eam muneribus acceptis distribuunt, ut dum de justo judicio temporalia lucra non appetunt, praemio aeterno ditentur.

4. Omnis qui recte judicat stateram in manu gestat, et in utroque penso justitiam et misericordiam portat. Sed per justitiam reddit peccati sententiam, per misericordiam peccantis temperat poenam, ut justo libramine quaedam per aequitatem corrigat, quaedam vero per miserationem indulgeat.

5. Qui Dei judicia oculis suis proponit, semper timens, tremensque in omni negotio reformidat, ne, de justitiae tramite devians, cadat; et unde non justificatur, inde potius condemnetur.

6. Neminem stultorum vel improborum oportet [Col. 0724C] judicem esse. Nam stultus per ignaviam ignorat justitiam; improbus per cupiditatem corrumpit ipsam quam didicit veritatem.

7. Gravius lacerantur pauperes a pravis judicibus quam a cruentissimis hostibus. Nullus enim praedo tam cupidus in alienis quam judex iniquus in suis.

[Col. 0725A] 8. Latrones inaccessis faucibus ac latebrosis latentes, insidias ponunt, isti palam rapacitatis avaritia saeviunt.

346 9. Hostes in alienorum tantum sanguinem intendunt; judices, quasi crudelissimi carnifices civium, oppressione sua subjectorum vitam exstinguunt. Qui enim destruant multi sunt, rari sunt autem qui populos legum moderamine regant.

[1Kb] 10. Plerumque et boni judices sunt, sed ministros rapaces habent. Horum figura, ut ait quidam, tanquam Scylla pingitur atque describitur: ipsa quidem humana specie, sed capitibus caninis accincta et circumdata. Non aliter quibusdam potestatibus accidit ut ipsorum humanitatem immanitas iniquorum sociorum perturbet.

[Col. 0725B] [1Kb] 11. Saepe judices pravi cupiditatis causa aut differunt, aut pervertunt judicia; nec finiunt coepta partium negotia, quousque marsupia eorum qui causantur, exhauriant. Quando enim judicant, non causam, sed dona considerant; et sicut negligentes sunt in discussione causantium, sic eorum damno solliciti sunt.

[1Kb] 12. Judices pravi, juxta prophetae verbum, quasi lupi vespere, non relinquunt in mane (Soph. III, 3); hoc est, de praesentis vitae tantum commodis cogitant, non de futuris. Vita enim ista vesperum, futura vero mane accipitur. Et bene ait, quasi lupi, quia luporum more cuncta diripiunt, et vix pauca pauperibus derelinquunt.

[1Kb] 13. Verbosi judices, et elati, ut sapientes videantur, [Col. 0725C] non discutiunt causas, sed asserunt; sicque conturbant judicii ordinem, dum, non suo contenti officio, aliena praesumunt.

14. Quidam, dum judicare incipiunt, irascuntur, ipsamque judicii sententiam in insaniam vertunt. De quibus recte per prophetam dicitur: Qui convertunt in furorem judicium. Qui enim iratus judicat, in furorem judicium mutat, et ante profert sententiam, quam agnoscat.

15. Furor in judice investigationem veri non valet attingere, 347 quia mens ejus turbata furore ab scrutatione alienatur justitiae.

16. Iracundus judex judicii examen plene contueri non valet, quia caligine furoris non videt. Qui autem [Col. 0725D] repulso furore discutit, facilius ad contuendam veritatem [Col. 0726A] mentis serenitate consurgit, et sine ulla perturbatione ad aequitatis intelligentiam pervenit.



CAPUT LIII. De acceptione personarum.

[1Kb] 1. Non est persona in judicio consideranda, sed causa; scriptum est enim: Non accipias personam in judicio (Levit. XIX, 15; Deut. I, 17; Prover. XXIV, 23; Eccle. XLII, 1). Et iterum: Non misereberis pauperis in judicio. Qui enim consanguinitatis vel amicitiae favore, sive inimicitiarum odio, judicium pervertunt, sine dubio in Christum, qui est veritas et justitia, peccare noscuntur.

2. Iniqui judices errant in veritate sententiae, dum intendunt in qualitatem personae, et exulcerant saepe justos, dum improbe defendunt iniquos; qui autem [Col. 0726B] recte praesidere studet, nec partem palpare novit, nec cohibere a justitia didicit.



CAPUT LIV. De muneribus.

1. Qui recte judicat, et praemium inde remunerationis exspectat, fraudem in Deum perpetrat, quia justitiam, quam gratis impertiri debuit, acceptione pecuniae vendit.

[1Kb] 2. Bonis male utuntur qui juste pro temporali lucro judicant. Tales quippe ad veritatem non justitiae defensio, sed amor praemii provocat. Quibus si spes nummi subtrahitur, confestim a justitiae defensione recedunt.

3. Acceptio munerum praevaricatio veritatis est. Unde et pro justo dicitur: Qui excutit manus suas ab [Col. 0726C] omni munere, iste in excelsis habitat (Isai. XXXIII, 15, 16).

348 [1Kb] 4. Dives muneribus cito corrumpit judicem. Pauper autem, dum non habet quod offerat, non solum audiri contemnitur, sed etiam contra veritatem opprimitur.

5. Cito violatur auro justitia, nullamque reus pertimescit culpam, quam redimere nummis existimat. Plus enim obtinet mentem censoris amor lucri quam aequitas judicii.

[1Kb] 6. Tres sunt munerum acceptiones, quibus contra justitiam humana vanitas militat, id est favor amicitiarum, adulatio laudis et corporalis acceptio muneris. Facilius autem pervertitur animus rei corporeae munere quam gratiae laudisque favore.

[1Kb] 7. Quatuor modis pervertitur humanum judicium, [Col. 0726D] timore, cupiditate, odio et amore. Timore, dum [Col. 0727A] metu potestatis alicujus veritatem loqui pavescimus. Cupiditate, dum praemio muneris alicujus corrumpimur. Odio, dum contra quemlibet adversari molimur. Amore, dum amico vel propinquis praestare contendimus. His enim quatuor causis saepe aequitas violatur, saepe innocentia laeditur.



CAPUT LV. De testibus.

1. Et si mendacium gratis dicitur, quanto magis si venale quaeritur? Neque enim deerit multiplex conventus falsorum, si tantum praesentia sit nummorum.

2. Testis falsidicus tribus est personis obnoxius. Primum Deo, quem perjurando contemnit; secundo judici, quem mentiendo fallit; postremo innocenti quem falso testimonio laedit.

[Col. 0727B] [1Kb] 3. Unum pene crimen habent, et qui falsitatem promit, et qui supprimit veritatem, quia ille obesse vult, et iste prodesse non vult. Pejor est testis qui laedit quam qui praestare non vult. Nam ille malignus est, iste inutilis.

349 4. Testibus falsis conjunctis tarde mendacii falsitas reperitur. Quod si separati fuerint, examine judicantis cito manifestantur. Nam sicut in unitate pravorum grandis est fortitudo, ita in separatione major infirmitas.

5. Fraudulentiae cito reprehenditur mendacium, falsidicorum enim testimonium sibi non convenit.

[1Kb] 6. Iniquus testis, quamvis sua falsitate corpori rebusque impediat, animo tamen nihil damni conferet. Erit autem ille apud Deum condemnatus, qui [Col. 0727C] adversus innocentem falsum testimonium vel dicit, vel dicentibus credit. Nam non solum ille reus est, qui falsum de alio profert, sed et is qui cito aurem criminibus praebet.

7. Qui metu potestatis veritatem occultat, ejusdem veritatis iracundiam sibi coelitus provocat, quia plus pertimescit hominem quam divinam trepidat indignationem. Beatus cujus testimonio innocens ab scelere objecto purgatur; impius, cujus proditione etiam iniquus perimitur. Neque enim decet Christianum morti obnoxium prodere, et ad effundendum sanguinem infelicium vocem testificationis praebere. Sermo enim justi hominis tantum ad ministerium debet esse salutis; ira enim indignationis et tribulationis, et immissiones per angelos malos.



CAPUT LVI. De causidicis.
[Col. 0728A]

1. Negotiorum forensium sectatores propter proximi dilectionem saeculare negotium deserere debent, aut certe, manente proximi charitate, negotium sequantur terrenum. Sed quia perrarum est ut inter jurgantes charitas maneat, postponenda est rei causatio, ut perseveret dilectio.

[2Kb] 2. Antiqui forensem eloquentiam caninam facundiam nuncupabant, 350 eo quod causidici in certaminibus causarum, omissis quae agunt, veluti canes alterutrum sese lacerant, jurgiaque causarum ad injurias suas commutant.



CAPUT LVII. De oppressoribus pauperum.

[Col. 0728B] 1. Pauperum oppressores tunc se sciant graviori dignos sententia, quando praevaluerint his quibus nocere voluerint. Nam tanto atrocius futuro supplicio condemnandi sunt, quanto hic fortius contra miserorum vitam invaluerint.

[1Kb] 2. Audiant judices, et qui praesunt populis, quia pro temporalibus molestiis, quas plebibus ingerunt, aeterno incendio cremabuntur, testante Domino per Isaiam prophetam: »Iratus, inquit, sum super populum meum, et dedi eos in manu tua; non posuisti eis misericordiam, sed aggravasti jugum tuum valde. Descende in pulvere, sede, tace et intra in tenebras. Veniet super te malum, et nescies; et irruet super te calamitas quam non poteris expiare. Veniet super te repente miseria quam nescis« [Col. 0728C] (Isai. XLVII, 5).

[1Kb] 3. Magis mala facientibus quam mala patientibus dolere debemus. Illi enim prava faciendo in malum proficiunt; isti patiendo a malo corriguntur. Deus autem per malas voluntates aliorum in aliis multa operatur bona.

4. Malignantium hominum voluntas nequaquam potest impleri, nisi Deus dederit potestatem. Nam dum homines, Deo permittente, malum quod concupiscunt perficiunt, ipse dicitur facere qui permittit. Inde est quod scriptum est per prophetam: Si erit malum quod Dominus non fecit. Verumtamen quod iniqui 351 mala ex voluntate quaerunt, idcirco Deus perficiendi dat potestatem per suam bonam [Col. 0729A] voluntatem, quia de nostro malo ipse multa bona operatur.

5. Quidam, cum Dei voluntati resistunt, nescientes Dei consilium faciunt; quo noveris sic Deo subjecta esse omnia, ut et ipsi qui ejus dispositioni adversantur ejus impleant voluntatem.

6. Propterea in hac vita boni judicantur a malis, ut iterum in illa vita mali judicentur a bonis; sive ut etiam sit hic bonis temporalis afflictio, et illic aeterna remuneratio.

7. Idcirco sunt necessarii mali, ut quoties boni offundunt, flagellentur ab illis. Hinc est quod Assur virgam furoris sui testatur Dominus (Isai. X, 5, 7); sed quoties ita fit, de Dei indignatione procedit, ut Deus per illos in eos saeviat quos flagellando emendare [Col. 0729B] desiderat. Sed ille justissima voluntate, illi vero saepe crudeli intentione, sicut per Prophetam de eodem Assur dicitur: Ipse autem non sic arbitratur, sed ad conterendum paratum est cor ejus.

8. Atrocem super eos divinum furorem venturum, qui existunt persecutores et violenti fidelibus. Consolando enim per prophetam Deus suos, ita judicare promittit adversarios: Eos, inquit, qui judicaverunt te, ego judicabo; et cibabo hostes tuos carnibus suis, et quasi a musto, sanguine suo inebriabuntur. (Isai. XLIX, 25, 26).

[1Kb] 9. Habet aliquem usum et malorum iniquitas, quod electos Dei suis morsibus laniant, ac per hoc vita impiorum sibi deperit; justorum autem non perit, sed proficit, dum eos mali per tribulationis exercitium [Col. 0729C] ad praesentem odiendam vitam et futuram desiderandam erudiunt.

[1Kb] 10. Interdum enim prodest perversorum pravitas utilitati justorum, dum eos malitia sua erudiunt et ad regna coelorum requirenda molestia temporali impellunt. Probatur hoc exemplis Israeliticae plebis, quae tunc durius agebatur in Aegypto (Exod. III), quando oportebat eam per Moysen ad terram repromissionis vocari, et ex malis quae in Aegypto patiebatur discedere, et ad promissam patriam festinare.

11. Iniqui, dum constantiam justi in persecutionibus suis aspiciunt, mentis confusione tabescunt. Et dum adversa ostentant, 352 nec vincunt, tandem de suae perversitatis insania confunduntur.

[Col. 0729D] [1Kb] 12. Stulti contra bonos studium semper assumunt, quibus dum prosperitas elucet, jactanter de suis meritis gloriantur, et bonorum atque justorum afflictionibus detrahunt; dumque eis adversa contigerint, [Col. 0730A] mox ad blasphemiam pusillanimitate animi convertuntur.

13. Quidam simplicium nescientes dispensationem Dei, in malorum profectibus scandalizantur, dicentes, juxta prophetam: Quare via impiorum prosperatur, bene est omnibus qui praevaricantur et inique agunt (Jerem. XII, 1)? Qui ergo hoc dicunt, non mirentur quod pravorum hominum temporalem et caducam felicitatem aspiciunt; sed magis novissima eorum intendant, quanta illis post haec aeterna supplicia praeparentur, dicente propheta: Ducunt in bonis dies suos, et subito ad inferna descendunt. (Job XXI, 13).



CAPUT LVIII. De tribulatione justorum.

[Col. 0730B] [1Kb] 1. Justus in adversis probari se cognoscat, non dejici.

[1Kb] 2. Viri sancti plus formidant prospera quam adversa, quia Dei servos prospera dejiciunt, adversa vero erudiunt. Ideoque sancti viri constantia ita portare debet adversa, ut frangi non queat.

[1Kb] 3. Tunc magis sunt Dei oculi super justos, quando eos affligi ab iniquis providentia superna permittit. Nam tunc eis gaudia disponuntur aeterna, quando praesenti tribulatione probantur.

[1Kb] 4. Omnes vitae hujus tribulationes aquis comparantur praetereuntibus; 353 propterea, quia si quid in hac vita tribulationis acciderit, non stat, sed celeriter transit.

[Col. 0730C] 5. Qui vitae futurae praemia diligenter excogitat, mala omnia vitae praesentis aequanimiter portat, quoniam ex illius dulcedine hujus amaritudinem temperat, et ex aeterniate illius brevitatem hujus despicit transitoriam.

6. Gravari diverso malo temporali pro utilitate eorum est, quod vitae istius mala perferunt, quia cum dolore gravantur, cupiditatis, et luxuriae, vitiorumque caeterorum mala non appetunt.

7. Plus prodesse saluti tentationes saeculi quam prosperitates (constat), nam ex prosperitate in deterius itur, ex tentationis dolore in melius proficitur.

8. Unusquisque ad tentationem animum praeparare debet (Eccli. II, 1). Minus enim dum speratur tentatio, gravat; dure autem premit, si non sperata advenerit.

[Col. 0730D] 9. Sapientis est contra omnia adversa ante meditari; nec inveniri casus debet, quem non consilia ejus praeveniant.



CAPUT LIX. De amatoribus mundi.
[Col. 0731A]

[1Kb] 1. Mundi amatores non solum ex eo rei sunt quod infima pro summis appetunt, verum etiam et miseri per hoc, quod gravi aerumna ad ipsa desiderata pertingunt.

2. Gravius torquetur impius mundi exaggerando commoda, quam justus tolerando adversa. Qui enim bona mundi diligit, velit, nolit, timoris et doloris poenae succumbit. Quique plusquam oportet res transitorias diligunt, majorem sibi ingerunt dolorem res ablatae quam amorem parturiebant possessae. Cum gravi enim dolore amittuntur quae cum magno amore habentur. Minus autem carendo dolemus quae minus possidendo diligimus.

[Col. 0731B] 3. Sciant saeculi lucra sectantes quantum sint vana vel adversa quae diligunt, quae etiam nec in hoc saeculo sine contritione gravi conquirunt, et pro quibus in futuro supplicio poenas dabunt.

354 [1Kb] 4. His qui in voluntate saecularium desideriorum persistunt, bene per testimonium prophetae dicitur: Factus est Ephraim panis subcinericius, qui non reversatur (Ose VII, 8); id est, ita obruuntur caecitate saecularis amoris, ut nunquam resipiscant ad Deum amorem retorquere mentis.

[1Kb] 5. Multis mortuus est mundus, ipsi tamen vicissim mundo mortui non sunt. Bona enim saeculi diligunt, et tamen ipsa, quae diligunt, minime consequuntur; in utroque vacui, quia et futura perdunt, et praesentia non acquirunt.

[Col. 0731C] [1Kb] 6. Egestas est electorum, quod peregrinantur a bonis sempiternis, et in hoc exsilio diutius remorantur. Egestas est reproborum, quod abundant divitiis, et virtutibus vacuantur, seque esse inopes nesciunt. Quod probatur per Apocalypsim Joannis, qui contra hujus mundi amatores sic ait: Dicis quod dives sum, et locuples, et nullius egeo; et nescis quia tu es miser, et miserabilis, et pauper, et caecus, et nudus (Apoc. III, 17).

[1Kb] 7. Gloriae temporalis sequaces, etsi nitidi sunt foris fulgore potentiae, interius tamen vacui sunt elatione superbiae; sicuti calami exterius quidem nitent, sed interius vacuantur.

8. Ob hoc reprobi exterius, ut calami, nitidi; interius vacui. Electi vero exterius, quasi arborum [Col. 0731D] cortices, foedi; interius vero solidi.

[Col. 0732A] [1Kb] 9. Qui pretioso cultu incedunt, audiant prophetam, quemadmodum detestatur eorum corporalia ornamenta, et quos successus habeat cultus compositus et ornatus, hoc est, pro suavi odore fetorem, et pro zona funiculum (Isai. III, 24), et caetera.

[1Kb] 10. Legant prophetam divites, quorum spes opulentia est, et 355 audiant eum dicentem: Vae qui opulenti estis (Amos VI, 1)! Quanto enim quisque potentia minor est, tanto magis liber a peccato est. Nam patrimonium grande tentatio est:

[1Kb] 11. Plus venerantur homines in hoc saeculo pro temporali potentia, quam pro reverentia sanctitatis. Suspiciunt enim quod magis sunt divites, et quod homines sunt, omnino despiciunt.

[1Kb] 12. Sunt quidam justi, qui sine laesione cujusquam [Col. 0732B] suis rebus utuntur. Item sunt quidam divites humiles, quos non inflat superbia rerum, veluti plerique fuerunt sancti Veteris Testamenti, qui et affluebant divitiis, et tamen humilitate pollebant. At contra quosdam superbos divites rerum copia facit elatos, quorum non sunt opes in vitio, sed voluntas. Nam crimen in rebus non est, sed in usu agentis.

[1Kb] 13. Est et elatio pauperum, quos nec divitiae elevant, et voluntas sola in eis superba est. His etsi opes desunt, propter mentis tamen tumorem plusquam superbi divites condemnantur.

14. Securus vult esse dives, pauper esse non vult. Sed quomodo erit dives quietus, quem suis stimulis res ipsae, ne careantur, semper faciunt inquietum? Et ideo eligit cupiditas inquietum esse, et timidum [Col. 0732C] divitem, quam securum pauco sumptu contentum esse et pauperem.

15. Bonis bene utuntur qui divitiis sibi concessis in rebus salutaribus pertruuntur. Bonis male utuntur qui aut juste pro temporali lucro judicant, aut aliquid boni pro vanae gloriae appetitu faciunt. Malis male utuntur qui noxias cogitationes operibus pravis perficiunt. Bene malis utuntur qui luxuriam carnis conjugali honestate praestringunt. Sed sicut malo bene uti bonum est, sic bono bene uti melius est. Et sicut bono male uti malum est, sic malo male uti pessimum est.



356 CAPUT LX. De amatoribus misericordiae.

[1Kb] 1. Graviter in Deum delinquunt qui, divitiis a Deo [Col. 0732D] concessis, non in rebus salutaribus, sed in usibus [Col. 0733A] pravis utuntur. Nesciunt enim impertire pauperibus, oppressis subvenire despiciunt; et inde magis augent delicta unde redimere debuerunt.

2. Hoc habet tantum bonum possessio praesentium rerum, si vitam reficiat miserorum; praeter hoc tentatio est mundi lucrum; tantoque majora supplicia in futurum dabunt, quanto et ipsa majora sunt: Potentes enim potenter tormenta patientur (Sap. VI, 7).

[1Kb] 3. Terrena omnia servando amittimus, largiendo servamus. Patrimonium enim retentum perit, manet autem erogatum. Diu enim cum rebus nostris durare non possumus, quia aut nos illas moriendo deserimus, aut illae nos viventes deserunt.

[1Kb] 4. Pro diversitate usus alii de rebus mundanis pereunt, quas cupidius rapiunt; alii vero salvantur, [Col. 0733B] dum in eorum pulchritudine conditoris pulcherrimam providentiam laudantes mirantur; vel dum per misericordiae opus eis coelestia bona mercantur.

[1Kb] 5. Misericordia a compatiendo alienae miseriae vocabulum sortita est. Nullus autem in alio misericors esse potest, qui prave vivendo in se misericors non est. Qui enim sibi nequam est, cui bonus est?

[1Kb] 6. Nulla scelera eleemosynis posse redimi, si in peccatis quis permanserit. Tunc fructu eleemosynarum indulgentia conceditur, quando a scelerum opere desinitur. Verum est quod peccata omnia misericordiae operibus expurgantur, sed si jam caveat peccare, qui misericordiam impertitur. Caeterum nulla est delicti venia, 357 quando sic praecedit misericordia, ut eam sequantur peccata.

[Col. 0733C] 7. Non est eleemosyna, quae gloria magis causa quam misericordiae impertitur intuitu.

8. Quali enim intentione ab unoquoque largitur, taliter et apud Deum recipitur. Qui ergo de bono laudem praesentem appetit, spem perdit et gloriam mercedis in futuro non recipit.

9. Dum enim causa jactantiae pauper pascitur, etiam ipsum misericordiae opus in peccatum convertitur.

[1Kb] 10. In tantum eleemosynarum opera peccata exstinguunt, atque ad regnum saeculi futuri proficiunt, ut etiam judex coelestis in futuro judicio veniens, in dextera consistentibus dicat: Esurivi, et dedistis mihi manducare; sitivi, et dedistis mihi bibere; hospes [Col. 0733D] eram, et collegistis me; nudus, et operuistis me. Quibus [Col. 0734A] etiam bene promittit, dicens: Venite, benedicti Patris mei, percipite paratum vobis regnum. His autem, quos nulla praecedentia eleemosynarum facta sequuntur, aeterni judicis voce sic dicitur: Esurivi, et non dedistis mihi manducare; sitivi, et non dedistis mihi bibere. Quibus juste dicitur: Discedite a me, maledicti, in ignem aeternum, qui praeparatus est diabolo et angelis ejus (Matth. XXV, 35).

[1Kb] 11. Qui hic misericordiam non impertit, illic pietatis fructum non invenit: exemplo ardentis divitis, qui in inferno ad tenuissima petenda compulsus est, qui hic tenuissima negare studuit. Quid retribui subtilius, quid districtius poterat? Guttam aquae ardens petiit, qui micas panis negavit Sero dives oculos aperuit, quando Lazarum pauperem requiescentem [Col. 0734B] vidit, quem jacentem ante januas videre despexit (Luc. XVI, 24).

[1Kb] 12. Non solum qui esurienti, et sitienti, et nudo, beneficium largitatis impendit, vel si quid aliud indigenti largitur, sed et qui inimicum diligit, et qui lugenti affectum compassionis et consolationis impertit, aut in quibusdam necessitatibus consilium adhibet, 358 eleemosynam procul dubio facit. Nam et doctrinae bonum eleemosyna est, et misericordia carnali eminentior est.

13. Quicunque non egens poscit, etiam si indigentem se simulet, ex toto illi corde commisereri oportet. Et licet ille fortasse falsam indigentis speciem praeferat, is tamen qui simpliciter impertit fructum misericordiae non amittit.

[Col. 0734C] [1Kb] 14. Quamvis quisque sit egens, nullus tamen unde tribuat indigenti, excusationem inopiae potest obtendere, quando ex praecepto Salvatoris etiam calicem aquae frigidae praecipiamur indigenti praebere (Matth. X, 42). Nam si aliud non habentes, idipsum benigne tribuamus, mercedem procul dubio non amittimus. Caeterum si amplius possumus, et egestatem simulando minus largimur, non egentem, sed Deum fallimus, cui conscientiam nostram abscondere non possumus.

[1Kb] 15. Duae sunt eleemosynae: una corporalis, egenti dare quidquid potueris; altera spiritualis, dimittere ei a quo laesus exstiteris. Harum prima adhibenda est miseris, secunda malis. Erit ergo quod semper [Col. 0734D] impertias, etsi non pecuniam, saltem gratiam.

[Col. 0735A] [1Kb] 16. Non est eleemosyna cum murmuratione praebenda, ne, comitante tristitia, merces pereat dispensata. Tunc autem bene tribuitur, quando cum mentis hilaritate praebetur. Unde et Apostolus: Hilarem, inquit, datorem diligit Deus (II Cor. IX, 7). Metuendum est itaque ne pauper aut cum taedio nostra oblata suscipiat, aut ne omnino praetermissus moerens tristisque recedat.

[16Kb] 17. De rapinis alienis eleemosynam facere non est officium miserationis, sed emolumentum sceleris. Unde et Salomon: Qui offert, inquit, sacrificium de rapina pauperum, tanquam si quis victimet filium in conspectu patris sui (Eccli. XXXIV, 24). Qui enim injuste tollit, juste 359 nunquam distribuit, nec bene alteri praebet quod ab alio male extorquet.

[Col. 0735B] 18. Magnum scelus est res pauperum praestare divitibus, et de sumptibus inopum acquirere favores potentum; arenti terrae aquam tollere, et flumina, quae non indigent, irrigare.

[31Kb] 19. Nonnunquam largitas divitum prodiga, non ad utilitatem, sed ad elationem effunditur: comparata hypocritis, qui non ad aedificationem docent audientium sed ad suae gloriae exaggerandum cothurnum.

20. Reprehensibilis est superflua effusio largitatis. Nam qui modum servat avarus nulli est, sed omnibus largus est.

21. Dispensator non debet esse prodigus, sed discretus; largiri enim debet quantum oportet, ut, tenendo mensuram in uno, sufficiat plurimis.



CAPUT LXI. De brevitate vitae.
[Col. 0735C]

[1Kb] 1. Tantum enim in hac vita est licitum operari bonum; illic namque non jam operatio exspectatur, sed retributio meritorum.

[1Kb] 2. Haec vita impiis longa et grata est, in oculis autem justorum amara et brevis est. Et licet vita ista brevis sit, moras tamen sibi fieri creditur, quia, quantumlibet breve sit temporis spatium, tametsi viventi parum est, amanti procul dubio longum est.

[1Kb] 3. Qui vitae praesentis longitudinem non de suo spatio, sed de ejus fine considerat quam sit brevis et misera, satis utiliter pensat. Vita enim praesens, quia ipsis suis incrementis deficit, brevis est; suo [Col. 0736A] enim augmento perit, dum id quod videtur in futuro proficere in praeterito deficit. Item ex ipso esse brevis 360 vita praesens ostenditur, ex eo quod non permanet, sed finitur. Tela enim consummatur filis, et vita hominis expletur diebus singulis.

4. Quod diu in hac vita vivitur, quaeritur utrum augmentum an rectius detrimentum dicatur. Sed quomodo possit recte dici augmentum, quod per dimensiones aetatum ad mortis tendit detrimentum?

[1Kb] 5. Qui vitam longam quaeris, ad eam tende vitam, pro qua Christianus es, id est, aeternam; non ad istam, de qua ad erudiendum te descendit vita aeterna, id est, Christus Verbum carni conjunctum. Haec est enim vita vitalis, nostra ista vita mortalis [Col. 0736B] est.

6. Mori oportet hominem in carne mundo, ne moriatur in anima Christo. Nam vere tunc vivere quisque creditur, si secundum saeculum moriens in solo Deo vivere delectetur.

7. De mora vitae istius taedium patitur justus, eo quod ad desideratam patriam tarde perveniat, et vitae praesentis aerumnam serius amittat.



CAPUT LXII. De exitu.

[1Kb] 1. Quamvis sancti ab hujus vitae aerumnis liberari se cupiant, cito volentes exire de corpore, Dei tamen dispositione plerumque diu in hac vita versantur, ut per longa tolerantiae experimenta solidius eorum patientia roboretur.

[Col. 0736C] 2. Multi odio vitam habent, et tamen mori timent; quod plerisque in angustia contingere solet, sicque contrario affectu et vivendi habent taedium, et moriendi metum.

[1Kb] 3. Sollicite debet unusquisque vivere et semper terminum vitae suae considerare, ut de contemplatione illius animus se semper ad alta sustollat, et hujus saeculi blanditias caveat. Scriptum est enim: In omnibus operibus tuis memorare novissima tua, et in aeternum non peccabis (Eccli. VII, 40).

361 [1Kb] 4. Venturi exitus ignorantia incerta est, et dum mori quis non existimat, tollitur. Unde unusquisque festinet ne in iniquitatibus suis rapiatur, simulque finiatur vita cum culpa. Nam incentor diabolus [Col. 0737A] eos quos viventes accendit ad vitia, subito morientes pertrahere nititur ad tormenta.

5. Saepe divites in hac fallaci vita, dum de potentiae gloria vel rerum abundantia gestiunt, repente hora qua nesciunt improviso exitu rapiuntur, atque absorbente profundo, cruciandi aeternis gehennae incendiis deputantur. De quibus per Prophetam dicitur: Ducunt in bonis dies suos, et in puncto ad inferna descendunt (Job. XXI, 13).

[1Kb] 6. Iniquus moriens, qui imitatione sui multos ad culpam traxerat delectatione peccati, multos a culpa revocat terrore tormenti. Quod etiam Psalmista testatur dicens: Laetabitur justus, cum viderit vindictam impiorum, manus suas lavabit in sanguine peccatorum (Psal. LVII, 11). In peccatorum enim [Col. 0737B] morientium sanguine justi lavant manus, quia dum eorum poena conspicitur, conspicientis vita mundatur. Cujus enim talis crudelis exitus cernitur, non solum qui viderit, refugit, sed alios etiam ab imitatione illius, quanta valuerit exhortatione, compescit.

[1Kb] 7. In exitu vitae animae electorum nimio terrentur [Col. 0738A] metu, incerti, utrum ad praemium an ad supplicium transeant.

8. Quidam autem electi in fine suo purgantur a levibus quibusdam peccatis; quidam vero in ipso suo fine hilarescunt aeternorum contemplatione bonorum.

9. Quamvis enim quis in hac vita sit justus, tamen dum ex corpore isto egreditur, pertimescit ne dignus supplicio sit. Nullus enim homo absque peccato; nec aliquis potest de Dei esse securus judicio, cum etiam et de otiosis verbis reddenda sit ratio.

10. Finem justorum optimum vocatio tranquilla commendat, ut ex eo intelligantur sanctorum habere consortium angelorum, ex quo ab hoc corpore sine vexatione dura tolluntur.

11. Pravos autem homines apostatae angeli excipiunt [Col. 0738B] morientes, ut eis sint ipsi tortores in poenis, qui fuerunt suasores in vitiis.

362 [1Kb] 12. Etsi pietas pro defunctis fidelibus flere jubeat, fides tamen pro eis lugere vetat. Illi enim deplorandi sunt in morte, quos miseros infernus ex hac vita recipit, non quos coelestis aula laetificandos includit.




[Col. 0737]
SANCTI ISIDORI HISPALENSIS EPISCOPI DE ECCLESIASTICIS OFFICIIS. (C)



Epistola missoria.

363 Domino meo et Dei servo Fulgentio episcopo Isidorus.

Quaeris a me originem officiorum, quorum magisterio in Ecclesiis erudimur, ut quibus sint inventa auctoribus, brevibus cognoscas indiciis. Itaque, ut voluisti, libellum de origine officiorum misi, ordinatum ex scriptis vetustissimis auctorum, ut locus obtulit, commentatum, in quo pleraque meo stylo elicui, nonnulla vero, ita ut apud ipsos erant, admiscui. Quo facilius lectio de singulis fidei auctoritatem teneret. Si qua tamen ex his displicuerint, erroribus meis paratior venia erit, quia non sunt referenda ad culpae meae titulum de quibus testificatio adhibetur auctorum.



LIBER PRIMUS. DE ORIGINE OFFICIORUM.
[Col. 0737]


PRAEFATIO. [1Kb]
[Col. 0737B]

[Col. 0737C] Ea quae in officiis ecclesiasticis celebrantur, partim sanctarum Scripturarum auctoritate, partim apostolica traditione, vel consuetudine universalis Ecclesiae statuta [Col. 0738C] reperiuntur. Quorum quidem 364 primordia repetentes, a quibus exorta fuerint (ut praediximus) auctoribus referamus.



CAPUT I De Ecclesia et vocabulo Christianorum.
[Col. 0739A]

[4Kb] 1. Primum a sancto Petro Ecclesia in Antiochia est fundata, ibique primum nomen Christianorum per ejus est praedicationem 365 exortum, sicut Actus apostolorum testantur (Act. XI, 26). Vocantur autem Christiani, derivato vocabulo ex nomine Christi.

[2Kb] Nam sicut ex Judae nomine vocabulum traxerunt Judaei, a quo in illa gente regiae stirpis dignitas claruit, ita a Christo Christianae genti nomen inhaesit. Cujus et in gentibus et in Judaeis praerogativa est dignitas potestatis. Ecclesia autem vocatur proprie, [Col. 0740A] propter quod omnes ad se vocet, et in unum congreget.

[1Kb] Catholica autem ideo dicitur, quia per universum mundum est constituta, vel quoniam catholica, hoc est, generalis in ea doctrina est, ad instructionem hominum de visibilibus atque invisibilibus, coelestium ac terrestium; vel propter quod omne hominum genus trahit ad se ad pietatis subjectionem, tam principum quam etiam qui principantur, oratorum et idiotarum; vel propter quod generaliter curat omnium peccata, quae per corpus et animam perficiuntur.



66 CAPUT II. De templis.
[Col. 0741A]

[3Kb] 1. Tabernaculum Moyses legislator primum Domino condidit (Exod. XL). Salomon deinde templum prudentia peritus instituit (III Reg. VI). Nostrorum post haec temporum fides in toto mundo Christi altataria consecravit.



CAPUT III. De choris.

[11Kb] 1. Choros idem Moyses (Exod. XV) post transitum Rubri maris primus instituit, 367 et utrumque sexum, distinctis classibus, se ac sorore praeeunte, canere Domino in choris carmen triumphale perdocuit. Chorus autem ab imagine factus coronae, et ex [Col. 0741B] eo ita vocatus.

[1Kb] 2. Unde et Ecclesiasticus liber scribit: Stantem sacerdotem ante aram, et in circuitu ejus coronas fratrum (Eccli. L, 13). Chorus enim proprie multitudo canentium est, quique apud Judaeos non minus a decem constat canentibus, apud nos autem incerto numero a paucioribus plurimisve sine ullo discrimine constat.



CAPUT IV. De canticis.

[1Kb] 1. Canticum idem tunc Moyses primus invexit, quando, percussa Aegypto decem plagis, et Pharaone submerso cum populis, per insueta maris itinera ad desertum gratulabundus egressus est, dicens: [Col. 0742A] Cantemus Domino, gloriose enim honorificatus est (Exod. XV).

[1Kb] 2. Deinde Debora, non ignobilis femina, in libro Judicum hoc ministerio functa reperitur (Judic. V). Postea multos non solum viros, sed etiam feminas spiritu divino completas Dei cecinisse mysterio. Canticum autem est vox hominis, psalmus autem qui canitur ad psalterium.



368 CAPUT V. De psalmis.

[1Kb] 1. Psallere usum esse primum post Moysen David prophetam, in magno mysterio prodit Ecclesia. Hic enim a pueritia in hoc munus specialiter a Domino electus, et cantorum princeps, psalmorumque thesaurus esse promeruit, cujus psalterium idcirco [Col. 0742B] cum melodia cantilenarum suavium ab Ecclesia frequentatur, quo facilius animi ad compunctionem flectantur.

[1Kb] 2. Primitiva autem Ecclesia ita psallebat, ut modico flexu vocis faceret resonare psallentem, ita ut pronuntianti vicinior esset quam canenti. Propter carnales autem in Ecclesia, non propter spirituales, consuetudo cantandi est instituta, ut qui verbis non compunguntur, suavitate modulaminis moveantur. Sic namque et beatissimus Augustinus, in libro Confessionum suarum (Lib. X, c. 33), consuetudinem canendi approbat in Ecclesia, ut per oblectamentum, inquit, aurium, infirmior animus ad affectum pietatis exsurgat. Nam in ipsis sanctis dictis religiosius et ardentius moventur animi nostri ad flammam pietatis, [Col. 0743A] cum cantatur, quam si non cantetur. Omnes enim affectus nostri, pro sonorum diversitate vel novitate, nescio qua occulta familiaritate excitantur magis, cum suavi et artificiosa voce cantatur.



CAPUT VI. De hymnis.

[2Kb] 1. Hymnos primum eumdem David prophetam condidisse ac cecinisse 369 manifestum est, deinde et alios prophetas. Postea quidem et tres pueri in fornacem positi, convocata omni creatura, Creatori omnium hymnum canentes dixerunt (Dan. III). Itaque et in hymnis et in psalmis canendis non solum prophetarum, sed etiam ipsius Domini et apostolorum habemus exemplum, et praecepta de hac re utilia ad movendum pie animum et ad inflammandum [Col. 0743B] divinae dilectionis affectum.

[1Kb] 2. Sunt autem divini hymni, sunt et ingenio humano compositi. Hilarius autem, Gallus episcopus Pictaviensis, eloquentia conspicuus, hymnorum carmine floruit primus. Post quem Ambrosius episcopus vir magnae gloriae in Christo, et in Ecclesia clarissimus doctor, copiosus in hujusmodi carmine claruisse cognoscitur, atque iidem hymni ex ejus nomine Ambrosiani vocantur, quia ejus tempore primum in Ecclesia Mediolanensi celebrari coeperunt, cujus celebritatis devotio dehinc per totius Occidentis Ecclesias observatur. Carmina autem quaecunque in laudem Dei dicuntur, hymni vocantur.



CAPUT VII. De antiphonis.

[Col. 0743C] [1Kb] 1. Antiphonas Graeci primi composuerunt duobus [Col. 0744A] choris alternatim concinentibus, quasi duo Seraphim, duoque Testamenta invicem sibi conclamantia (Isai. VI). Apud Latinos autem primus idem beatissimus Ambrosius 370 antiphonas constituit, Graecorum exemplum imitatus. Exhinc in cunctis occiduis regionibus earum usus increbuit.



CAPUT VIII. De precibus.

[2Kb] 1. Precibus Dominum deprecari Christus nobis et composuit, et constituit. Cum ergo quaererent supplicare apostoli Deo, et nescirent quomodo precarentur, dixerunt Christo: Domine, doce nos orare, id est, compone nobis preces. Statim Dominus, de libro juris coelestis, docuit quomodo orarent vel quomodo Deum impetrarent. Ex hoc perducta consuetudo Ecclesiae [Col. 0744B] Deum precibus exposcere contra aegritudines animae, et uti precibus ad instar earum quas constituit Christus, quasque primi Graeci coeperunt componere, quibus Domino supplicarent.



CAPUT IX. De responsoriis.

[1Kb] 1. Responsoria ab Italis longo ante tempore sunt reperta, et vocata hoc nomine quod, uno canente, chorus consonando respondeat. 371 Antea autem id solus quisque agebat; nunc interdum unus, interdum duo, vel tres communiter canunt, choro in plurimis respondente.



CAPUT X. De lectionibus.

[1Kb] 1. Lectiones pronuntiare antiquae institutionis [Col. 0744C] esse Judaeorum traditio docet. Nam et ipsi legitimis [Col. 0745A] praefinitisque diebus ex lege et prophetis lectione in synagogis utuntur, et hoc de veteri patrum institutione servantes. Est autem lectio non parva audientium aedificatio. Unde oportet ut quando psallitur, psallatur ab omnibus; cum oratur, oretur ab omnibus; cum lectio legitur, facto silentio, aeque audiatur a cunctis.

2. Nam etsi tunc superveniat quisque, cum lectio celebratur, adoret tantum Dominum, et, praesignata fronte, aurem sollicite accommodet. Patet tempus orandi, cum omnes oramus; patet, cum volueris orare privatim; obtentu orationis ne perdideris lectionem: quia non semper eam quilibet paratam potest habere, cum orandi potestas in promptu sit, nec putes parvam nasci utilitatem ex lectionis auditu.

[Col. 0745B] 3. Siquidem oratio ipsa fit pinguior, dum mens, recenti lectione saginata, per divinarum rerum, quas nuper audivit, imagines currit. Nam et Maria soror Marthae, quae sedens ad pedes Jesu, sorore neglecta, verbum intentius audiebat, bonam partem sibi elegisse Domini voce firmatur (Luc. X). Ideo et diaconus clara voce silentium admonet, ut, sive dum psallitur, sive dum lectio pronuntiatur, ab omnibus unitas conservetur, ut quod omnibus praedicatur, aequaliter ab omnibus audiatur.



372 CAPUT XI. De libris Testamentorum.

[1Kb] 1. Pronuntiantur autem lectiones in Christi Ecclesiis de Scripturis sanctis. Constat autem eadem sacra Scriptura ex veteri lege et nova. Vetus lex illa est [Col. 0745C] quae data est primum Judaeis per Moysen et prophetas, quae dicitur Vetus Testamentum. Testamentum autem dicitur, quia idoneis testibus, utique a prophetis, scriptum est, atque signatum. Nova vero lex est Evangelium, quod dicitur Novum Testamentum, quod per ipsum Filium Dei Christum, et per suos apostolos dedit.

2. Illa lex vetus velut radix est, haec nova velut fructus ex radice; ex lege enim venitur ad Evangelium. Siquidem Christus, qui hic manifestatus est, ante in lege praedictus est. Imo ipse locutus est in prophetis, sicut scriptum est: Qui loquebar, ecce adsum: legem quidem praemittens, velut infantibus [Col. 0746A] paedagogum, Evangelium vero perfectum vitae magisterium jam adultis omnibus praestans.

3. Ideo in illa operantibus bona terrae promittebantur, hic vero sub gratia ex fide viventibus regnum coeleste tribuitur. Evangelium autem dicitur bonum nuntium, et re vera bonum nuntium, ut qui susceperint filii Dei vocentur. Hi sunt autem libri Veteris Testamenti, quos ob amorem doctrinae et pietatis legendos recipiendosque Ecclesiarum principes tradiderunt.

4. Primum namque legis, id est, Moysi libri quinque sunt. Genesis, Exodus, Leviticus, Numeri, Deuteronomium. Hos sequuntur historici libri sedecim, Jesu Nave scilicet, et Judicum libri singuli, sive Ruth, Regum etiam libri quatuor, Paralipomenon duo, [Col. 0746B] Esdrae duo, Tobiae quoque, et Esther, et Judith singuli, 373 et duo Machabaeorum. Super hos prophetici libri sedecim sunt, Isaias, Jeremias, et Ezechiel, et Daniel, libri singuli: duodecim quoque prophetarum libri singuli, et haec quidem prophetica sunt.

[1Kb] 5. Post haec versuum octo libri habentur, qui diverso apud Hebraeos metro scribuntur, id est, Job liber, et Psalmorum, et Proverbiorum, et Ecclesiastes, et Cantica Canticorum, liber Sapientiae, et Ecclesiasticus, Lamentationesque Jeremiae; sicque complentur libri Veteris Testamenti quadraginta quinque.

6. Novi autem Testamenti primum quatuor Evangelia sunt Matthaei, Marci, Lucae et Joannis. Hos [Col. 0746C] quatuordecim Pauli apostoli Epistolae sequuntur. Quibus etiam subjunctae sunt septem catholicae epistolae, Jacobi, Petri, Joannis, et Judae, Actus quoque duodecim apostolorum, quorum omnium signaculum est Apocalypsis Joannis, quod est revelatio Jesu Christi, qui omnes libros et tempore concludit, et ordine.

[1Kb] 7. Hi sunt libri canonici septuaginta duo, et ob hoc Moyses elegit presbyteros qui prophetarent. Ob hoc et Jesus Dominus noster septuaginta duos discipulos praedicare mandavit. Et quoniam septuaginta duae linguae in hoc mundo erant diffusae, congrue providit Spiritus sanctus, ut tot libri essent quot [Col. 0747A] nationes, quibus populi ad percipiendam fidei gratiam aedificarentur.



CAPUT XII. De scriptoribus sacrorum librorum.

[1Kb] 1. Veteris autem Testamenti secundum Hebraeorum traditionem 374 hi scriptores habentur: primus Moyses scripsit Pentateuchum, Jesus Nave edidit librum suum, Judicum autem et Ruth, et Samuelis primam partem conscripsit Samuel; sequentia Samuelis usque ad calcem scripsit David. Malachim autem in commune totum edidit Jeremias. Nam antea sparsus erat per singulorum regum historias. Job librum Hebraei Moysen scripsisse putant, alii unum ex prophetis.

[1Kb] 2. Psalterium vero scripserunt decem prophetae, [Col. 0747B] id est, Moyses, David, Salomon, Asaph, Etham, Idithum, et Eman, et filii Core, id est, Asir, Elcana, Abiasaph. Sunt qui et Esdram, et Aggaeum, et Zachariam scripsisse dicant. Salomon scripsit Proverbia, Ecclesiastem, et Cantica canticorum. Isaias scripsit librum suum, Jeremias librum suum cum lamentationibus ejus. Viri synagogae sapientes scripserunt Ezechielem, duodecim prophetas, Danielem, et Paralipomenon, et Esther. Esdras scripsit librum suum.

[1Kb] 3. Omnes autem hos libros idem Esdras propheta scriba post incensam legem a Chaldaeis, dum Judaei regressi fuissent in Jerusalem, divino afflatus spiritu reparavit; cunctaque prophetarum volumina, quae fuerant a gentibus corrupta correxit; totumque [Col. 0747C] Testamentum in XXII libros constituit, ut tot libri essent in lege, quot habentur et litterae.

[1Kb] 4. Primam post Esdram Editionem de Hebraeo in Graecum LXX interpretes ediderunt sub Ptolomaeo Aegyptio rege, successore Alexandri, qui in legendo studiosus fuit, omniumque libros gentium 375 congregavit. Iste enim ab Eleazaro, qui erat princeps sacerdotum, multa dona mittens ad templum, petiit ut seni de duodecim tribubus Israel transmitterentur, qui interpretarentur omnes libros. Et, ut fidem [Col. 0748A] interpretationis adverteret, singulis corum qui fuerant destinati singulas cellulas dedit, et assignans omnibus omnes Scripturas, jussit interpretari.

5. Qui, cum per septuaginta dies istius rei negotium adimplessent, omnium simul interpretationes, quas per diversas cellulas segregati nullo ad ullum propinquante fecerunt, congregavit in unum. Atque ita omnes libri interpretati per Spiritum sanctum inventi sunt, ut non solum in intellectu, verum etiam in sermonibus consonantes invenirentur. Haec fuit prima interpretatio vera ac divina.

6. Hos libros meditari omnium gentium Ecclesiae primum coeperunt, eosdemque de Graeco in Latinum interpretantes primi Ecclesiarum provisores tradiderunt. Post haec secundam Editionem Aquila, tertiam [Col. 0748B] et quartam Theodotion et Symmachus ediderunt, ambo Judaei proselyti. Quintam vero et sextam Editionem Origenes reperit, et cum caeteris supradictis Editionibus comparavit. Hi sunt itaque tantum qui Scripturas sacras de Hebraeo in Graecum verterunt. Qui etiam et numerantur.

[1Kb] 7. Nam Latinorum interpretum, qui de Graeco in nostrum eloquium transtulerunt (ut meminit sanctus Augustinus [II de Doctr. Christ. c. 11]) infinitus numerus. Sicut enim (inquit) primis fidei temporibus ad manus venit Codex Graecus, atque aliquantulum sibi utriusque linguae peritiam sumpsit, ausus est statim interpretari, atque inde accidit tam innumerabiles apud Latinos exstitisse interpretes.

[1Kb] 8. De Hebraeo autem in Latinum eloquium tantummodo [Col. 0748C] Hieronymus presbyter sacras scripturas convertit. Cujus Editione generaliter omnes Ecclesiae usquequaque utuntur, pro eo quod veracior sit in sententiis et clarior in verbis. Librum Sapientiae Salomon scripsisse probatur testimoniis illius, quibus ibi legitur: Tu me (inquit) elegisti 376 regem populo tuo, et dixisti ut aedificarem templum in nomine sancto tuo, et in civitate habitationis tuae (Sap. IX, 7).

9. Hoc opus Hebraei (ut quidam sapientium meminit) [Col. 0749A] inter canonicas scripturas recipiebant. Sed postquam comprehendentes Christum interfecerunt, memorantes in eodem libro tam evidentissima de Christo testimonia, quibus dicitur: »Dixerunt inter se impii, Comprehendamus Justum, quia inutilis est nobis, et contrarius est operibus nostris et promittit Dei scientiam se habere, et Filium Dei se nominat.« Et infra: »Si enim vere est Filius Dei, suscipiet illum, et liberabit eum de manu contrariorum.« Ac deinde: »Ut sciamus reverentiam illius, et probemus patientiam ejus, morte turpissima condemnemus eum (Sap. II);« collatione facta, ne nostri eis pro tam aperto sacrilegio derogarent, a propheticis eum voluminibus reciderunt, legendumque suis prohibuerunt.

[Col. 0749B] 10. Librum autem Ecclesiasticum composuit Jesus filius Sirach Jerosolymitani, nepos Jesu sacerdotis, de quo meminit Zacharias, qui liber apud Latinos propter eloquii similitudinem Salomonis titulo praenotatur. Praeterea Judith, et Tobiae, sive Machabaeorum libros qui auctores scripserunt, minime constat.

[1Kb] 11. In Novo autem Testamento quatuor libros Evangeliorum quatuor evangelistae singulos scripserunt, quorum solus Matthaeus Hebraeo scripsisse perhibetur eloquio, caeteri Graeco. Paulus apostolus suas scripsit Epistolas, ex quibus novem septem Ecclesiis destinavit, reliquas discipulis suis misit, Timotheo, Tito et Philemoni. Ad Hebraeos autem Epistolam plerisque Latinis ejus esse incertum est [Col. 0749C] 377 propter dissonantiam sermonis. Eamdemque alii Barnabam conscripsisse, alii a Clemente scriptam fuisse suspicantur.

12. Petrus scripsit duas nomine suo epistolas, quae catholicae nominantur: quarum secunda a quibusdam ejus esse non creditur propter styli sermonisque distantiam. Jacobus suam scripsit Epistolam. Quae et ipsa a nonnullis ejus esse negatur, sed sub [Col. 0750A] nomine ejus ab alio dictata existimatur. Joannis epistolas tres idem Joannes edidit, quarum prima tantum a quibusdam ejus esse asseritur, reliquae duae Joannis cujusdam presbyteri existimantur, cujus juxta Hieronymi sententiam alterum sepulcrum apud Ephesum demonstratur. Judas suam edidit Epistolam. Actus apostolorum Lucas composuit, sicut audivit, vel vidit. Apocalypsin Joannes evangelista scripsit eodem tempore, quo ob Evangelii praedicationem in insulam Pathmos traditur relegatus.

13. Hi sunt scriptores sacrorum librorum, divina inspiratione loquentes, atque ad eruditionem nostram praecepta coelestia dispensantes. Auctor autem earumdem Scripturarum Spiritus sanctus esse creditur. Ipse enim scripsit, qui prophetas suos scribenda dictavit. [Col. 0750B] Jam tibi post psalmorum originem atque hymnorum, post sanctorum etiam librorum numerum, postulata sequentia praenotabo.



CAPUT XIII. De laudibus.

[3Kb] 1. Laudes, hoc est, Alleluia canere, canticum est Hebraeorum, 378 cujus expositio duorum verborum interpretatione consistit, hoc est, laus Dei, de cujus mysterio Joannes in Apocalypsi refert Spiritu revelante vidisse, et audisse vocem coelestis exercitus angelorum, tanquam vocem aquarum multarum, et tanquam vocem validorum tonitruum dicentium Alleluia.

2. Ex quo nullus debet ambigere hoc laudis mysterium, si digna fide et devotione celebretur, angelis [Col. 0750C] esse conjunctum. Alleluia autem, sicut et Amen de Hebraea in Latinam linguam nequaquam transfertur, non quia interpretari minime queant, sed, sicut aiunt doctores, servatur in eis antiquitas propter sanctiorem auctoritatem.

[1Kb] 3. In Africanis autem regionibus non omni tempore, sed tantum dominicis diebus, et quinquaginta post resurrectionem Domini Alleluia cantatur pro [Col. 0751A] significatione futurae resurrectionis, et laetitiae. Verumtamen apud nos secundum antiquam Hispaniarum traditionem praeter dies jejuniorum, vel Quadragesimae omni tempore cantatur Alleluia; scriptum est enim: Semper laus ejus in ore meo.

[1Kb] 4. Quod vero post consummatam psalmorum, sive lectionum praedicationem Alleluia in fine cantatur, hoc in spe futura facit Ecclesia, significans post annuntiationem regni coelorum, quae in hac vita per utrumque Testamentum mundo praedicatur, actionem nostram non esse futuram, nisi in laudem Dei, sicut scriptum est: Beati qui habitant in domo tua, in saecula saeculorum laudabunt te (Psal. LXXXIII, 5). Hinc est quod et liber psalmorum in laude concluditur, ut eadem post finem saeculi laus aeterna [Col. 0751B] monstretur.



379 CAPUT XIV. De offertoriis.

[9Kb] 1. Offertoria, quae in sacrificiorum honore canuntur, Ecclesiasticus liber indicio est veteres cantare solitos, quando victimae immolabantur, sic enim dicit: Porrexit, inquit, sacerdos manum suam in [Col. 0752A] libationem, et libavit de sanguine uvae, et fudit in fundamento altaris odorem divinum excelso principi. Tunc exclamaverunt filii Aaron in tubis productilibus, et sonuerunt, et auditam fecerunt magnam vocem in memoriam coram Deo (Eccli. L, 16). Non aliter et nunc in sono tubae, id est, in vocis praedicatione cantu accendimur, simulque corde, et ore laudes Domino declamantes jubilamus in illo scilicet vero sacrificio, cujus sanguine salvatus est mundus.



CAPUT XV. De missa et orationibus.

[1Kb] 1. Ordo autem missae, et orationum, quibus oblata Deo sacrificia consecrantur, primum a sancto Petro est institutus, cujus celebrationem uno eodemque modo universus peragit orbis. Prima earumdem oratio [Col. 0752B] admonitionis est erga populum, ut excitentur ad exorandum Deum. Secunda invocationis ad Deum est, ut clementer suscipiat preces fidelium oblationesque eorum. Tertia autem 380 effunditur pro offerentibus, sive pro defunctis fidelibus, ut per idem sacrificium veniam consequantur.

[12Kb] 2. Quarta post haec infertur pro osculo pacis, ut [Col. 0753A] charitate reconciliati omnes invicem digne sacramento corporis et sanguinis Christi consocientur, quia non recipit dissensionem cujusquam Christi indivisibile corpus. Quinta deinde infertur illatio in sanctificatione oblationis, in qua etiam et ad Dei laudem terrestrium creaturarum virtutumque coelestium universitas provocatur, et 381 Hosanna in excelsis cantatur, quod Salvatore de genere David nascente salus mundo usque ad excelsa pervenerit.

[1Kb] 3. Porro sexta exhinc succedit conformatio sacramenti, ut oblatio, quae Deo offertur, sanctificata per Spiritum sanctum, Christi corpori ac sanguini conformetur. Harum ultima est oratio, qua Dominus noster discipulos suos orare instituit, dicens: Pater noster, qui es in coelis. In qua oratione, ut sancti Patres [Col. 0753B] scripserunt, septem petitiones continentur; sed in tribus primis aeterna poscuntur: in sequentibus quatuor temporalia, quae tamen propter aeterna adipiscenda petuntur.

[1Kb] 4. Nam cum dicimus: Sanctificetur nomen tuum, Adveniat regnum tuum, Fiat voluntas tua, sicut in coelo, et in terra; hic quidem ista tria inchoantur; sed in illa vita sperantur, ubi sanctificatio Dei, et voluntas, et regnum in sanctis suis immortaliter permanebit. Jam vero panis quotidianus, qui vel animae, vel carni tribuitur, hic exposcitur; hic etiam post subsidium cibi venia de exemplo fraternae indulgentiae postulatur; hic, ne in peccati tentationem incidamus, exposcimus. Hic, post omnia, ut a malis liberemur, Dei auxilium imploramus. Illic autem nihil istorum est.

[Col. 0753C] 5. Hanc itaque orationem Salvator docuit, in qua et spes continetur fidelium, et confessio peccatorum; de qua propheta praedicens, ait: Et erit, omnis qui invocaverit nomen Domini salvus erit (Joel. II, 32). Hae sunt autem septem sacrificii orationes commendatae evangelica apostolicaque doctrina, cujus numeri ratio instituta videtur vel propter septenariam sanctae Ecclesiae universitatem, vel propter septiformem gratiae Spiritum, cujus dono ea quae inferuntur sanctificantur.



382 CAPUT XVI. De Symbolo Nicaeno.

[1Kb] 1. Symbolum autem, quod tempore sacrificii a populo praedicatur, trecentorum decem et octo sanctorum [Col. 0754A] Patrum collatione apud synodum Nicaenam est editum. Cujus verae fidei regula tantis doctrinae fidei mysteriis praecellit, ut de omni parte fidei loquatur, nullaque pene sit haeresis cui per singula verba vel sententias non respondeat. Omnes enim errores impietatum perfidiaeque blasphemias calcat, et ob hoc in universis Ecclesiis pari confessione a populo proclamatur.



CAPUT XVII. De benedictionibus.

[1Kb] 1. Benedictionem autem dari a sacerdotibus populo, antiqua per Moysen benedictio pandit, et comprobat, qua benedicere populo sub sacramento trinae invocationis jubetur. Ait enim ad Moysen Dominus: »Sic benedices populum meum, et ego benedicam [Col. 0754B] illos: Benedicat te Dominus, et custodiat te, illuminet Dominus faciem suam super te, et misereatur tui, attollat Dominus faciem suam super te, et det tibi pacem« (Num. VI, 24).



CAPUT XVIII. De sacrificio.

[1Kb] 1. Sacrificium autem, quod a Christianis Deo offertur, primum 383 Christus Dominus noster, et magister instituit, quando commendavit apostolis corpus et sanguinem suum, priusquam traderetur; sicut legitur in Evangelio: Accepit, inquit, Jesus panem, et calicem, et benedicens dedit eis (Matth. XXVI, 26). Quod quidem sacramentum Melchisedech rex Salem figuraliter in typum corporis et sanguinis Christi primus obtulit, primusque mysterium tanti [Col. 0754C] sacrificii imaginarie idem expressit, praeferens similitudinem Domini et Salvatoris nostri Jesu Christi, sacerdotis aeterni, ad quem dicitur: Tu es sacerdos in aeternum secundum ordinem Melchisedech (Ps. CIX).

[1Kb] 2. Hoc ergo sacrificium Christianis celebrare praeceptum est, relictis ac finitis Judaicis victimis, quae in servitute veteris populi celebrari imperata sunt. Hoc itaque fit a nobis, quod pro nobis Dominus ipse fecit, quod non mane, sed post coenam in vesperum obtulit. Sic enim Christum oportebat adimplere circa vesperam diei, ut hora ipsa sacrificii ostenderet vesperam mundi. Proinde autem non communicaverunt jejuni apostoli, quia necesse erat ut pascha illud typicum antea impleretur, et sic denuo ad verum paschae sacramentum transirent.

[Col. 0755A] [1Kb] 3. Hoc enim in mysterio tunc factum est quod primum discipuli corpus et sanguinem Domini non acceperunt jejuni. Ab universa autem Ecclesia nunc a jejunis semper accipitur. Sic enim placuit Spiritui sancto per apostolos, ut in honorem tanti sacramenti in os Christiani prius dominicum corpus intraret, quam caeteri cibi, et ideo per universum orbem mos iste servatur. Panis enim quem frangimus corpus Christi est (I Cor. X), qui dixit: Ego sum panis vivus, qui de coelo descendi (Joan. VI). Vinum autem sanguis ejus est, et hoc est, quod scriptum est: Ego sum vitis vera (Joan. VI); sed panis, quia corpus confirmat, ideo corpus Christi nuncupatur, vinum autem, quia sanguinem operatur in carne, ideo ad sanguinem Christi refertur.

[Col. 0755B] [1Kb] 4. Haec autem dum sunt visibilia, sanctificata tamen per Spiritum sanctum 384 in sacramentum divini corporis transeunt. Proinde autem, ut sanctissimus Cyprianus ait: »Calix dominicus vino et aqua mistus offertur, quia videmus in aqua populum intelligi, in vino vero ostendi sanguinem Christi. Quando autem in calice vino aqua miscetur, Christo populus adunatur, et credentium plebs ei in quem credidit copulatur et jungitur. Quae copulatio et conjunctio aquae et vini sic miscetur in calice Domini, ut commistio illa ab invicem non possit separari, sicut nec Ecclesia potest a Christo dividi.

5. »Sic autem in sanctificando calice Domini offerri aqua sola non potest, quod modo nec vinum solum potest. Nam si vinum tantum quis offerat, sanguis [Col. 0755C] Christi incipit esse sine nobis; si vero aqua sit sola, plebs incipit esse sine Christo. Quando autem utrumque miscetur, et adunatione confusa sibi invicem copulatur, tunc sacramentum spirituale et coeleste perficitur. Sic vero calix Domini non est aqua sola, aut vinum solum, nisi utrumque sibi misceatur, quomodo nec corpus. Domini potest esse simila sola, aut aqua sola, nisi utrumque adunatum fuerit, et copulatum, et panis unius compage solidatum.

6. »Quo et ipso sacramento populus noster ostenditur adunatus, ut quemadmodum grana multa in unum collecta, et commolita, et commista panem unum [Col. 0756A] faciunt, sic in Christo, qui est panis coelestis, unum sciamus esse corpus, cui conjunctus sit noster numerus, et adunatus.«

[1Kb] 7. Dicunt aliqui, nisi aliquo intercedente peccato, Eucharistiam quotidie accipiendam; hunc enim panem dari quotidie nobis, jubente Domino, postulamus, dicentes: Panem nostrum quotidianum da nobis hodie. Quod quidem bene dicunt, si hoc cum religione et devotione et humilitate suscipiunt, nec, confidendo de justitia, superbiae praesumptione id faciant. Caeterum si talia sunt peccata, quae quasi mortuum ab altari removeant, prius agenda poenitentia est, ac sic deinde hoc salutiferum medicamentum 385 tunc suscipiendum. Qui enim manducaverit indigne, judicium sibi manducat et bibit (I Cor. XI). [Col. 0756B] Hoc est enim indigne accipere, si eo tempore quis accipiat quo debet agere poenitentiam.

[2Kb] 8. Caeterum si non sunt tanta peccata, ut excommunicandus quisque judicetur, non se debet a medicina dominici corporis separare, ne, dum forte diu abstinendus prohibetur, a Christi corpore separetur. Manifestum est enim, eos vivere, qui corpus ejus attingunt. Unde etiam timendum est ne, dum diu quisque separatur a Christi corpore, alienus remaneat a salute, ipso dicente: Nisi comederitis carnem filii hominis, et biberitis ejus sanguinem, non habebitis vitam in vobis (Joan. VI). Qui enim jam peccare quievit, communicare non desinat.

[1Kb] 9. Conjugatis autem abstinendum est coitu, plurimisque diebus orationi debent vacare, et sic deinde [Col. 0756C] ad Christi corpus accedere. Relegamus Regum libros, et inveniemus sacerdotem Abimelech de panibus propositionis noluisse prius dare David, et pueris ejus, nisi ante interrogaret utrum mundi essent pueri a mulieribus, non utique ab alienis, sed a conjugibus propriis, et nisi eos audisset ab heri et nudius tertius vacasse ab opere conjugali, nequaquam panes quos prius negaverat concessisset (I Reg. XXI).

10. Tantum interest inter propositionis panes et corpus Christi, quantum inter umbram et corpus, inter imaginem et veritatem, inter exemplaria futurorum et ea ipsa quae per exemplaria praefigurabantur. [Col. 0757A] Quapropter eligendi sunt aliquot dies, quibus prius homo continentius vivat, quo ad tantum sacramentum dignus accedere possit.

386 11. Sacrificium pro defunctorum fidelium requie offerre, vel pro eis orare, quia per totum hoc orbem custoditur, credimus quod ab ipsis apostolis traditum sit. Hoc enim ubique catholica tenet Ecclesia, quae nisi crederet fidelibus defunctis dimitti peccata, non pro eorum spiritibus vel eleemosynam faceret, vel sacrificium Deo offerret.

[1Kb] 12. Nam et cum Dominus dicit: Qui peccaverit in Spiritum sanctum, non remittetur ei, nec in hoc saeculo, nec futuro (Matth. XII), demonstrat quibusdam illic dimittenda peccata et quodam purgatorio igne purganda. Ergo in quodam loco dictum est a sanctissimo [Col. 0757B] Augustino: »Defunctorum animas sine dubio pietate suorum viventium relevari, cum pro illis sacrificium offertur, vel eleemosynae fiunt, si tamen aliquod quisque sibi meritum praeparavit, dum adhuc in corpore viveret, per quod ista prosint, quaecunque pro illo fiunt.

13. »Nam non omnibus prosunt. Et quare non omnibus prosunt, nisi propter differentiam vitae quam quisque gessit in corpore? Nam pro valde bonis gratiarum actiones sunt, pro non valde malis propitiationes sunt, pro valde malis, etiam si nulla sunt adjuvamenta mortuorum, qualescunque consolationes vivorum sunt. Quibus autem prosunt, aut ad hoc prosunt, ut sit plena remissio, aut certe, ut tolerabilior fiat ipsa damnatio.«



CAPUT XIX. De tertiae, sextae, et nonae officiis.
[Col. 0757C]

[1Kb] 1. Horam tertiam, sextam, et nonam Daniel et tres pueri supplicationibus devoverunt (Dan. VI, 13), scilicet, ut ab ortu diei in tempus precationis tres horae porrectae Trinitatis nobis reverentiam declararent, pariliter ad tertiam, ad sextam, atque deinde ad nonam per 387 lucis intervalla, ratis dimensionibus terminata, Trinitas ter die rogata coleretur. Illud etiam occurrit ad probationem venerabilis Trinitatis, quod Spiritus sanctus hora tertia, hoc est, suo loco, et numero, et tempore, descendit ad terras impleturus gratiam quam Christus promisit (Act. II).

[1Kb] 2. Nam et sexta hora Christus passus, ad nonam [Col. 0758A] patibuli cruciamenta porrexit. Tali enim sacramento legitimis ad precem temporibus per ternas horas Trinitatis perfectio aut laudatur celebritatibus, aut precibus impetratur. Licet et computetur diurna celebritas per quaternarium usque ad vespertinum officium, hoc est, quia quaternis significetur mundus quadrifario divisus, in Trinitate salvatus. Siquidem et in nocte stationes et vigiliae militares in quatuor partes divisae, ternis horarum spatiis secernuntur, ut et in ipsis nocturnis mundialibusque officiis Trinitatis mysterium veneretur.



CAPUT XX. De vesperis.

[1Kb] 1. Vespertinum diurni officium finis et alternae lucis occasus est, cujus ex Veteri Testamento solemnis [Col. 0758B] est celebratio. Denique hoc tempore veterum sacrificia offerre, adolerique altario aromata et thura mos erat (Exod. XXIX). Testis est hymnidicus ille, regio ac sacerdotali functus officio, dicens: Ascendat oratio mea, sicut incensum in conspectu tuo, elevatio manuum mearum sacrificium vespertinum. (Psal. CXL).

[1Kb] 2. In Novo quoque Testamento eo tempore quo Dominus et Salvator noster coenantibus apostolis mysterium sui corporis et sanguinis initio tradidit, ut tempus ipsum sacrificii vesperum ostenderet saeculi, proinde in honorem ac memoriam tantorum sacramentorum his temporibus adesse nos decet Dei conspectibus, et personare in ejus cultibus, orationum nostrarum illi sacrificium 388 offerentes, atque in ejus laudibus pariter exsultantes, Vesperum [Col. 0758C] autem nominatum a sidere, qui vesper vocatur, et decidente sole exoritur. De quo propheta dicit: Et vesperum super filios hominum prodire facit (Job. XXXVIII).



CAPUT XXI. De completis.

[1Kb] 1. De completis autem celebrandis idem etiam in Patrum invenimus exemplis, David propheta dicente: Si ascendero in lectum strati mei, si dedero somnum oculis meis, aut palpebris meis dormitationem, aut requiem temporibus meis, donec inveniam locum Domino tabernaculum Deo Jacob (Psal. CXXXI). Quis non stupeat tantam in Dei amore animi devotionem, ut somnum sibi, sine quo utique corpora humana deficiunt, penitus interdixerit, donec locum ac templum Domino [Col. 0759A] fabricandum in pectore suo rex et propheta reperiret? Quae res debet nos fortiter admonere ut si ipsi locus Domini esse volumus, et tabernaculum ejus, aut templum cupimus haberi, in quantum possumus, exempla sanctorum imitemur, ne de nobis dicatur, quod legitur: Dormierunt somnum suum, et nihil invenerunt (Psal. LXXV), et caetera.



CAPUT XXII. De vigiliarum antiquitate.

[1Kb] 1. Antiqua est vigiliarum devotio, familiare bonum omnibus sanctis. Isaias denique propheta clamabat ad Dominum, dicens: De nocte vigilat spiritus meus ad te, Deus, quia lux praecepta tua sunt super terram (Isai. XXVI, 9). Item David, et regio, et prophetico sanctificatus unguento, ita canit: Media nocte [Col. 0759B] surgebam ad confitendum tibi super judicia justitiae tuae (Psal. CXVIII, 62). Hoc namque tempore vastator angelus transiens, primogenita Aegyptiorum percussit (Exod. XII).

2. Unde et nos vigilare oportet, ne periculo Aegyptiorum admisceamur. 389 lisdem etiam horis venturum sese in Evangelio Salvator astruxit. Unde et ad vigilandum auditores suos exsuscitat, dicens: Beati servi illi quos cum venerit Dominus, invenerit vigilantes (Matth. XXIV). Etsi vespertina, inquit, hora venerit, etsi media nocte, etsi galli cantu, et ita invenerit eos vigilantes, beati sunt servi illi. Itaque et vos estote parati, quia nescitis, qua hora Filius hominis venturus est (Luc. XII).

[1Kb] 3. Siquidem nec verbis solum docuit vigilias, sed [Col. 0759C] etiam confirmavit exemplo; sic namque testatur in Evangelio: Quia erat Jesus pernoctans in oratione Dei (Act. XVI, 25). Paulus quoque et Silas in custodia publica circa medium noctis orantes, hymnum, audientibus cunctis vinctis, dixisse memorantur, ubi repente terraemotu facto, et concussis carceris fundamentis, et januae sponte apertae, et omnium vincula sunt soluta.

[1Kb] 4. Unde oportet his horis psallendi orandique frequentiam nos in sanctis habere officiis, finemque nostrum, vel si advenerit sub tali actu, exspectare securos. Est autem quoddam genus haereticorum, superfluas existimantium sacras vigilias, et spirituali [Col. 0760A] opere infructuosas, dicentes jussa temerari divina, qui noctem fecit ad requiem, sicut diem ad laborem. Qui haeretici Graeco sermone Nyctages, hoc est, somniculosi vocantur.



CAPUT XXIII. De matutinis.

[2Kb] 1. De matutinorum antiquitate et auctoritate testis est idem David propheta, dicens: In matutinis meditabor in te, quia fuisti adjutor meus, et alibi: Praevenerunt, inquit, oculi mei ad te diluculo, ut meditarer eloquia tua. Cassianus autem dicit matutinae 390 solemnitatis officium novo adhuc tempore institutum primitus in Bethlehem monasterio, ubi Dominus noster Jesus Christus pro redemptione humani generis ex virgine nasci dignatus est. Sicque ex illo per [Col. 0760B] universum mundum ejusdem celebrationis invaluit consuetudo.

[1Kb] 2. Diluculo autem proinde oratur, ut resurrectio Christi celebretur; matutina enim luce radiante, Dominus et Salvator noster ab inferis resurrexit, quando coepit oriri fidelibus lux quae, moriente Christo, occiderat peccatoribus. Siquidem et eodem tempore cunctis spes futurae resurrectionis creditur, cum justi et omnes ab hac temporali morte, quasi a sopore somni resurgentes, evigilabunt.



CAPUT XXIV. De Dominico die.

[1Kb] 1. Dominicum diem apostoli iidem religiosa solemnitate sanxerunt, quia in eodem Redemptor noster [Col. 0760C] a mortuis resurrexit. Quique ideo Dominicus dies appellatur, ut in eo a terrenis operibus vel mundi illecebris abstinentes, tantum divinis cultibus serviamus, dantes scilicet huic diei honorem, et reverentiam propter spem resurrectionis nostrae, quam habemus in illo.

2. Nam sicut ipse Dominus noster Jesus Christus et Salvator noster tertia die resurrexit a mortuis, ita et nos resurrecturos in novissimo saeculo speramus. Unde etiam in Dominico die stantes oramus, quod est signum futurae resurrectionis; hoc agit universa Ecclesia, quae in peregrinatione mortalitatis inventa est, exspectans 391 in finem saeculi, quod in Domini [Col. 0761A] Jesu Christi corpore praemonstratum est, qui est primogenitus a mortuis.



CAPUT XXV. De sabbato.

[1Kb] 1. Sabbatum autem datum est priori populo in otio corporaliter celebrandum, ut figura esset in requiem, unde et Sabbatum requies interpretatur. Dies tamen Dominicus non Judaeis, sed Christianis per resurrectionem Domini declaratus est, et ex illo habere coepit festivitatem suam. Ipse est enim dies primus, qui post septimum reperitur octavus. Unde et in Ecclesiaste ad duorum Testamentorum significationem dicitur, illi septem, et illi octo (Eccl. XI).

[1Kb] 2. Primo enim solum celebrandum Sabbatum traditum est, quia erat antea requies mortuorum. [Col. 0761B] Resurrectio autem nullius erat qui resurgens a mortuis non moreretur, mors illi ultra non dominaretur (Rom. VI). Jam postquam facta est talis resurrectio in corpore Domini, ut praeiret in capite Ecclesiae, quod corpus Ecclesiae speraret in finem, dies Dominicus, id est, octavus, qui et primus, in festivitate successit.

[1Kb] 3. Apparet autem hunc diem etiam in sacrosanctis Scripturis esse solemnem; ipse enim primus est dies saeculi, in ipso creati sunt angeli, in ipso quoque a mortuis resurrexit Christus, in ipso de coelis super apostolos sanctus descendit Spiritus, manna in eodem die in eremo primum de coelo datum est. Sic enim dicit Dominus: Sex diebus colligetis manna, in die autem sexto duplum colligetis (Exod. XVI). Sexta enim [Col. 0761C] dies est parasceve, quae ante Sabbatum ponitur.

[1Kb] 4. Sabbatum autem dies septimus est, quem sequitur Dominicus, 392 in quo primum manna de coelo venit. Unde intelligant Judaei jam tunc praelatam esse Judaico Sabbato Dominicam nostram; jam tunc indicatum est quod in Sabbato ipsorum gratia ad eos de coelo nulla descenderit, sed in nostra Dominica, in qua primum manna Dominus pluit.



CAPUT XXVI. De Natali Domini.

[1Kb] 1. Natalis Domini dies ea de causa a Patribus votivae solemnitatis institutus est, quia in eo Christus pro redemptione mundi nasci corporaliter voluit, prodiens ex virginis utero, qui erat in Patris imperio. [Col. 0762A] Cujus susceptae carnis causa haec est. Postquam enim invidia diaboli parens ille primus spe seductus inani cecidit, confestim exsul, et perditus in omni genere suo radicem malitiae et peccati transduxit, crescebatque in malum vehementius omne genus mortalium diffusis ubique sceleribus, et, quod est nequius, omnium cultibus idolorum serviens.

[1Kb] 2. Volens ergo Deus terminare peccatum, consuluit verbo, lege, prophetis, signis, plagis et prodigiis. Sed cum nec sic quidem errores suos admonitus agnosceret mundus, misit Deus Filium suum, ut carne indueretur, et hominibus appareret, et peccatores sanaret. Qui ideo in homine venit, quia per seipsum ab hominibus cognosci non potuit. Ut autem videretur, Verbum caro factum est, assumendo carnem, non mutatum in [Col. 0762B] carnem. Assumpsit enim humanitatem, non amisit divinitatem. Ita idem Deus et idem homo, in natura Dei aequalis Patri, in natura hominis factus mortalis 393 in nobis pro nobis, de nobis, manens quod erat, suscipiens quod non erat, ut liberaret quod fecerat.

3. Haec est ergo dominicae Nativitatis magna solemnitas, haec est diei hujus nova et gloriosa festivitas, adventus Dei factus ad homines. Itaque dies iste, pro eo quod in eo Christus natus est, Natalis dicitur; quemque ideo observare per revolutum circulum anni festa solemnitate solemus, ut in memoriam revocetur quo die Christus natus est.



CAPUT XXVII. De Epiphania.

[1Kb] 1. Epiphaniorum diem proinde festa solemnitate [Col. 0762C] viri apostolici signaverunt, quia in eo est proditus stella Salvator, quando invenerunt magi Christum in praesepi jacentem, adorato offerentes competentia munera Trinitati, aurum, thus et myrrham, Regi, Deo atque passuro. Ideo ergo diem hunc annua celebritate sacraverunt, ut mundus agnoscat Dominum quem elementa coelitus prodiderunt.

2. Siquidem eodem die idem Jesus etiam Jordanis lavacro tingitur, divisoque coelo Spiritus sancti descendentis testimonio Dei esse Filius declaratur (Matth. III); cujus diei nomen, ex eo quod apparuit gentibus, Epiphania nuncupatur. Epiphania enim Graece, Latine apparitio vel ostensio dicitur. Tribus igitur ex causis hic dies hoc vocabulum sumpsit sive [Col. 0763A] quod tunc in baptismo suo Christus populis fuerit ostensus, sive quod ea die sideris ortu magis est proditus, sive quod primo signo per aquam in vinum versam multis est manifestatus.

[1Kb] 3. Refert autem Cassianus apud Aegyptios Nativitatis diem, 394 et epiphaniorum solemnitatem non bifarie, ut in occiduis provinciis, sed sub diei unius festivitate celebrari. Epistolae quoque pontificis Alexandrini per universas Aegypti Ecclesias vel monasteria diriguntur, quibus et initium Quadragesimae, et dies Paschae denuntiatur.



CAPUT XXVIII. De Palmarum die.

[1Kb] 1. Dies Palmarum ideo celebratur, quia in eo [Col. 0763B] Dominus et Salvator noster, sicut propheta cecinit, Jerusalem tendens, asellum sedisse perhibetur. Tunc gradiens cum ramis palmarum multitudo plebium obviam ei clamabat: Osanna, benedictus qui venit in nomine Domini, Rex Israel (Zach. IX; Matth. XXI; Joan. XII). In ramis enim palmarum significabatur victoria, qua erat Dominus mortem moriendo superaturus, et trophaeo crucis de diabolo mortis principe triumphaturus.

[3Kb] 2. In asello autem, quem sedendo Jerusalem venit, indicavit simplicia corda gentilitatis, quae praesidendo atque regendo perducebat 395 ad visionem pacis. Hoc autem die symbolum competentibus traditur, propter confinem dominicae paschae solemnitatem; ut quia jam ad Dei gratiam percipiendam festinant, [Col. 0763C] fidem quam confiteantur agnoscant. Vulgus ideo eum diem capitilavium vocant, quia tunc moris est lavandi capita infantium qui ungendi sunt, ne forte [Col. 0764A] observatione Quadragesimae sordidata ad unctionem accederent.



CAPUT XXIX. De Coena Domini.

[1Kb] 1. Coena Domini, hoc est, quinta feria ultimae Quadragesimae, quando Dominus et Salvator noster, post typicum illud pascha completum, ad verum pascha transiens, mysterium corporis et sanguinis sui primum apostolis tradidit (Matth. XXVI), quando post sacramenta coelestia discipulus fallax et proditor pretium a Judaeis accepit, et Christi sanguinem vendidit (Joan. XIII). Eo etiam die Salvator surgens a coena, pedes discipulorum lavit propter humilitatis formam commendandam, ad quam docendam venerat, sicut et ipse consequenter exposuit. Quod [Col. 0764B] etiam decebat potissimum, ut facto doceret quod observare discipulos praemoneret.

[1Kb] 2. Hinc est quod eodem die altaria templique parietes et pavimenta lavantur, vasaque purificantur, quae sunt Domino consecrata. Quo die proinde etiam sanctum chrisma conficitur, quia ante biduum paschae Maria caput ac pedes Domini unguente perfudisse perhibetur. Unde et Dominus discipulis suis dixit: Scitis, quia post biduum pascha fiet, et Filius hominis tradetur, ut crucifigatur (Matth. XXVI).



396 CAPUT XXX. De Parasceve.

[1Kb] 1. Parasceve, id est, sexta Sabbati, ideo in solemnitate habetur, quia in eo die Christus mysterium [Col. 0764C] crucis explevit, propter quod venerat in hunc mundum, ut quia ligno percussi fueramus in Adam, rursus per ligni mysterium sanaremur. Hujus enim [Col. 0765A] causa triumphi humana pusillitas Christo per omnem mundum celebritatem annuam praebet, pro eo quod dignatus est sanguine passionis suae saeculum redimere, et peccatum mundi per crucem morte devicta absolvere.

2. Cujus quidem crucis injuriam non pertulit illa divinitatis substantia, sed sola susceptae humanitatis natura. Passio enim corporis fuit, divinitas vero exsors injuriae mansit. Tripertita autem ratio dominicae passionis ostenditur. Prima itaque causa est ut Christus pro reatus mundi redemptione daretur, et hostis antiquus, velut hamo crucis, caperetur, scilicet ut quos obsorbuerat evomeret, et praedam quam tenebat amitteret, non potentia victus, [Col. 0765B] sed justitia, non dominatione, sed ratione.

3. Secunda causa est ut secuturis hominibus vitae magisterium praeberetur. Ascendit enim in crucem Christus, ut nobis passionis et resurrectionis praeberet exemplum, passionis ad confirmandum patientiam, resurrectionis ad excitandam spem, ut duas vitas nobis ostenderet in carne, unam laboriosam, alteram beatam: laboriosam, quam tolerare debemus; beatam, quam sperare debemus.

4. Tertia causa est susceptae crucis ut superba saeculi et inflata sapientia, per crucis stultam, ut putatur, praedicationem humiliata, corrueret; ut putaret id quod stultum Dei est quanto sit hominibus sapientius, et quod infirmum Dei est quanto sit fortius tota hominum fortitudine (I Cor. I).

[Col. 0765C] [1Kb] 5. Docet apostolus Paulus (Ephes. V), illuminatos debere habere oculos cordis ad intelligendum quae sit latitudo crucis, et longitudo, et 397 altitudo, et profundum. Cujus latitudo est transversum lignum quo extenduntur manus, longitudo a latitudine deorsum usque ad terram, altitudo a latitudine sursum usque ad caput, profundum vero quod terrae infixum absconditur; quo signo crucis omnis vita sanctorum describitur.

[1Kb] 6. Dicitur enim homini: Tolle crucem tuam, et sequere me. Tunc enim crucifigitur caro, cum mortificantur membra nostra super terram, fornicatio, immunditia, luxuria, et caetera. Dumque exterior homo corrumpitur, ut interior renovetur de die in [Col. 0765D] diem, passio est crucis. Et haec quidem dum sunt bona opera, tamen adhuc laboriosa, quorum merces requies est. Ideoque dicitur: Spe gaudentes, ut cogitantes scilicet requiem futuram, cum hilaritate et laboribus operemur.

7. Hanc hilaritatem significat crucis latitudo in [Col. 0766A] transverso ligno, ubi figuntur manus. Per manus enim opus intelligitur, per latitudinem hilaritas operantis, quia tristitia facit angustias. Porro per latitudinem crucis, cui caput adjungitur, exspectatio supernae retributionis de sublimi justitia Dei significatur. Et ut ipsa opera bona non propter beneficia Dei terrena ac temporalia facienda credantur, sed potius propter illud quod desuper sperat fides, quae per dilectionem operatur.

[1Kb] 8. Jam vero per longitudinem, qua totum corpus extenditur, ipsa tolerantia significatur, ut longanimes permaneamus, unde longanimes dicuntur qui tolerant. Per profundum autem, hoc est, partem illam ligni quae in terrae abdito defixa latet, sed [Col. 0766B] inde consurgit omne quod eminet, inscrutabilia indicantur judicia Dei; de quibus occulta ejus voluntate vocatur homo ad participationem tantae gratiae, alius sic, alius vero sic.



398 CAPUT XXXI. De Sabbato Paschae.

1. Sabbati paschalis veneratio hinc celebratur, pro eo quod eodem die Dominus in sepulcro quievit. Unde et bene in Hebraeo sermone Sabbatum requies interpretatur, sive quod Deus eodem die requievit mundo perfecto, sive quod in eo Dominus et Redemptor noster quievit in sepulcro.

2. Hic autem dies inter mortem Christi et resurrectionem medius est, significans requiem quamdam [Col. 0766C] animarum ab omni labore omnique molestia post mortem, per quam fit transitus per resurrectionem carnis ad illam vitam quam Dominus noster Jesus Christus sua resurrectione praemonstrare dignatus est.



CAPUT XXXII. De die sancto Paschae.

[1Kb] 1. Jam vero paschale sacramentum, quod nunc in Salvatoris nostri mysterio manifestissime celebratur, in Veteri Testamento figuraliter primum gestum est, quando agno occiso pascha celebravit populus Dei in Aegypto (Exod. XII). Cujus figura in veritate completa est in Christo, qui sicut ovis ad immolandum ductus est. Cujus sanguine illitis postibus nostris, id est, cujus signo crucis signatis frontibus nostris a perditione hujus saeculi, tanquam [Col. 0766D] a captivitate Aegyptiaca liberamur. Cujus quidem diem paschalis resurrectionis mysticum non solum pro eo celebramus, quod in eodem a mortuis resurrexit, sed etiam et pro aliis sacramentis, quae per eumdem significantur

2. Quia enim, sicut dicit Apostolus, mortuus est [Col. 0767A] propter delicta nostra, et resurrexit propter justificationem nostram, transitus quidem de morte ad vitam in illa passione Domini et resurrectione 399 sacratus est. Nam et vocabulum ipsum, quod pascha dicitur, non Graecum, sed Hebraeum est, neque a passione, quoniam Graece dicitur pati, sed a transitu Hebraeo verbo pascha appellatum est. Quod et maxime evangelista expressit, cum celebraretur a Domino pascha cum discipulis: Cum vidisset, inquit, Jesus quia venit hora ut transiret de hoc mundo ad Patrem (Joan. XIII).

3. Transitus ergo de hac vita mortali in aliam vitam immortalem, hoc est, de morte ad vitam, in passione et resurrectione Domini commendatur. Hic transitus a nobis modo agitur per fidem, quae nobis [Col. 0767B] datur in remissione peccatorum, quando consepelimur cum Christo per baptismum, quasi a mortuis transeuntes de pejoribus ad meliora, de corporalibus ad spiritualia, de conversatione hujus vitae ad spem futurae resurrectionis et gloriae.

[1Kb] 4. Propter ipsum ergo initium novae vitae, ad quam transimus, et propter novum hominem, quem jubemur induere, et exuere veterem, expurgantes vetus fermentum, ut simus nova conspersio, quoniam pascha nostrum immolatus est Christus; propter hanc ergo vitae novitatem primus mensis in anni mensibus celebrationi huic attributus est, nam et ipse dicitur mensis novorum. Quia vero in toto tempore saeculi nunc tertium tempus apparuit, ideo resurrectio Domini triduana est.

[Col. 0767C] [1Kb] 5. Primum enim tempus est ante legem, secundum sub lege, tertium sub gratia, ubi jam manifestum est sacramentum quod erat ante in prophetico aenigmate occultum. Hoc ergo et in lunari numero significatur. Quia enim septenarius numerus solet in Scripturis ad quamdam perfectionem mysticus apparere, in tertia hebdomada lunae pascha celebratur, id est, qui dies occurrerit a quarta decima in vicesimam primam.

6. Sed et non solum propter tempus tertium, quia inde incipit hebdomada tertia, sed etiam propter ipsam conversionem lunae. Tunc enim illa ab inferioribus ad superiora convertitur, et haec nobis de luna similitudo assumitur, de visibilibus ad invisibilia, et de corporalibus ad spiritualia sacramenta transire, ut magis magisque huic saeculo moriamur, et vita [Col. 0767D] nostra abscondatur 400 cum Christo, omnemque lucem studii nostri, quae ad inferiora vergebat, ad superiora convertamus, ad illam scilicet aeternam contemplationem immutabilis veritatis (Coloss. III).

[1Kb] 7. Usque ad vicesimam vero primam ideo Pascha observatur, propter septenarium numerum, quo universitatis significatio saepe figuratur, qui etiam [Col. 0768A] ipsi Ecclesiae tribuitur, propter instar universitatis; ideoque et Joannes apostolus, in Apocalypsi, septem scripsit Ecclesiis. Ecclesia vero adhuc in ista mortalitatis carne constituta propter ipsam mutabilitatem lunae nomine in Scripturis saepe vocatur. Quod vero anniversarius dies paschalis, non ad eumdem redit anni diem, sicut dies quo creditur Dominus natus, hoc fit propter Dominicum diem et lunam.

[1Kb] 8. Manifestum est enim quo die Dominus crucifixus sit, et in sepulcro fuerit, et resurrexit. Adjuncta est enim ipsorum dierum observatio per Patres Nicaeni concilii, et orbi universo Christiano persuasum, eo modo pascha celebrari oportere, ut non solum lunam paschalem, sed et diem Dominicum, in quo resurrexit a mortuis, exspectare debeamus. Inde [Col. 0768B] est quod ad eumdem anni diem non revertitur pascha. Nam Judaei tantummodo mensem novorum et lunam observant. Diem autem Dominicum addendum Patres nostri censuerunt, ut et nostra festivitas a Judaeorum festivitate distingueretur.



CAPUT XXXIII. De Ascensione Domini.

[1Kb] 1. Ascensionis dominicae solemnitas ideo celebratur, quia eodem die, post mundi victoriam, post inferni regressum, ascendere Christus memoratur ad coelos, sicut scriptum est: Ascendit in altum, cepit captivitatem, dedit dona hominibus (Psal. LXVII). Quae festivitas ideo per revolutum circulum annorum celebratur, ut humanitas assumptae carnis ascendentis Domini collocata ad dexteram Patris in 401 memoriam revocetur, cujus corpus ita in coelo esse [Col. 0768C] credimus, ut erat quando ascendit, quod et vox angelica protestatur, dicens: Sic veniet, quemadmodum vidistis eum euntem in coelum (Act. I), id est, in eadem carnis specie atque substantia; cujus profectio carnis immortalitatem donavit, naturam non abstulit.

2. Dextera autem Patris, ad quam idem Filius sedere creditur, non est corporea, quod nefas est de Deo sentire. Sed dextera Patris est beatitudo perpetua, quae sanctis in resurrectione promittitur, id est, universae Ecclesiae, quae est corpus Christi; sicut et sinistra ejus recte intelligitur miseria, et poena perpetua, quae impiis dabitur.



CAPUT XXXIV. De Pentecoste.

[1Kb] 1. Initium sane et causa festivitatis Pentecostes [Col. 0768D] paulo altius repetenda est. Pentecostes enim dies hinc accepit exordium, quando Dei vox in Sina monte desuper intonantis audita est, et lex data est Moysi (Exod. XX). In Novo autem Testamento Pentecoste coepit quando adventum sancti Spiritus, quem Christus promisit, exhibuit, quem ait non esse venturum, nisi ipse ascendisset in coelum.

[Col. 0769A] [1Kb] 2. Denique dum portam coeli Christus intrasset, decem diebus interpositis, intremuit subito orantibus apostolis locus, et descendente Spiritu sancto super eos, inflammati sunt ita, ut linguis omnium gentium Dei magnalia loquerentur (Act. II). Adventus itaque Spiritus sancti de coelo super apostolos in varietate linguarum diffusus solemnitatem transmisit in posteros, eaque de causa Pentecoste celebratur, et dies ipse proinde insignis habetur.

3. Concordat autem haec festivitas Evangelii cum festivitate legis; illic enim posteaquam agnus immolatus est, interpositis quinquaginta diebus, data est lex Moysi, scripta digito Dei; hic postquam occisus est Christus, qui tanquam ovis ad immolandum ductus [Col. 0769B] est, celebratur verum pascha, et, interpositis quinquaginta diebus, datur Spiritus sanctus, qui est digitus Dei super centum 402 viginti discipulos Mosaicae aetatis numero constitutos, siquidem et haec festivitas aliud obtinet sacramentum.

4. Constat enim ex septimana septimanarum (Isai. LIII), sed dierum quidem septimanae generant eamdem Pentecosten, in qua fit peccati remissio per Spiritum sanctum, annorum vero septimanae quinquagesimum annum faciunt, qui apud Hebraeos jubilaeus appellatur, in quo similiter terrae fit remissio, et servorum libertas, et possessionum restitutio, quae pretio fuerant comparata. Septem enim septies multiplicati quinquagenarium ex se generant numerum assumpta monade, quam ex futuri saeculi figura [Col. 0769C] praesumptam esse majorum auctoritas tradidit; fit enim ipsa et octava semper, et prima, imo ipsa est semper una, quae est Dominicus dies.

5. Necesse est enim sabbatismum animarum populi Dei illuc recurrere atque ibi compleri, ubi datur pars his qui octo, sicut quidam disserens Salomonis dicta sapienter exposuit (Eccle. XI). Idcirco autem totius quinquagesimae dies post Domini resurrectionem soluta abstinentia in sola laetitia celebrantur, propter figuram futurae resurrectionis, ubi jam non labor, sed requies erit laetitiae.

[1Kb] 6. Ideoque in his diebus nec genua in oratione flectuntur, quia, sicut quidam sapientium ait, inflexio genuum poenitentiae, et luctus indicium est. Unde etiam per omnia eamdem in illis solemnitatem, quam die [Col. 0769D] Dominica custodimus, in qua majores nostri nec jejunium agendum, nec genua esse flectenda, ob reverentiam resurrectionis dominicae, tradiderunt.



CAPUT XXXV. De festivitatibus martyrum.
[Col. 0770A]

[1Kb] 1. Festivitates apostolorum, seu in honorem martyrum solemnitates antiqui Patres in venerationis mysterio celebrari sanxerunt, 403 vel ad excitandam imitationem, vel ut meritis eorum consociemuv, atque orationibus adjuvemur, ita tamen ut nulli martyrum, sed ipsi Deo martyrum sacrificemus, quamvis in memoris martyrum constituamus altaria.

2. Quis enim antistitum, in locis sanctorum corporum assistens altari, aliquando dixit: Offerimus tibi, Petre, aut Paule, aut Cypriane? Sed quod offertur, offertur Deo, qui martyres coronavit, apud memorias eorum quos coronavit, quod ex ipsorum locorum admonitione major affectus exsurgat ad acuendam [Col. 0770B] charitatem et in illos quos imitari debemus, et in illum quo adjuvante possumus.

3. Colimus ergo martyres eo cultu dilectionis et societatis quo in hac vita coluntur sancti homines Dei, quorum cor ad talem pro evangelica veritate passionem paratum esse sentimus. Sed illos tanto devotius, quanto securius post certamina superata, quanto etiam fidentiori laude praedicamus jam in vita feliciore victores, quam in ista adhuc usque pugnantes.

[1Kb] 4. At vero illo cultu, quae Graece latria dicitur, Latine uno verbo dici non potest, cum sit quaedam propriae Divinitati debita servitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii, unde idololatria [Col. 0770C] dicitur eorum qui hoc etiam idolis exhibent, nullo modo aliquid tale offerimus aut offerendum praecipimus, vel cuiquam sanctae animae, vel cuiquam sancto angelo. Et quisquis in hunc errorem delabitur, corripitur per sanam doctrinam, sive ut corrigatur, sive ut condemnetur, sive ut caveatur, dum etiam ipsi sancti vel homines, vel angeli, exhiberi sibi nolunt, quod uni Deo deberi norunt.

5. Apparuit hoc in Paulo, et in Barnaba, cum, commoti miraculis quae per eos facta sunt, Lycaonii, tanquam diis, immolare voluerunt. Conscissis enim vestimentis suis, confitentes, et persuadentes se deos non esse, ista sibi fieri vetuerunt. Apparuit et in angelis, sicut in Apocalypsi legimus angelum se adorari prohibentem, 404 ac dicentem adoratori [Col. 0770D] suo: Conservus tuus sum, et fratrum tuorum; Deum adora (Apoc. XXII, 9). Recte itaque scribitur homini ab angelo prohibitum esse adorare se, sed unum Deum, sub quo ei esset et ille conservus.

[Col. 0771A] 6. Non ergo sit nobis ille divinae religionis cultus in angelos, aut martyres, quia non sic habentur, ut tales quaerant honores ut Deus, quia nec ipsi volunt se coli pro Deo, sed illum a nobis coli volunt, quo illuminante laetantur. Honorandi sunt ergo martyres propter imitationem, non adorandi propter religionem, honorandi charitate, non servitute.



CAPUT XXXVI. De encaeniis.

[1Kb] 1. Festivitates annuas dedicationis ecclesiarum ex more veterum celebrari in Evangelio legimus, ubi dicitur: Facta sunt autem encaenia Jerosolymis (Joan. X, 22). Encaenia quippe festivitas erat dedicationis templi; Graece enim caenon dicitur novum. Quandocunque enim aliquid novum fuerit dedicatum, encaenia [Col. 0771B] vocatur. Illum enim diem, quo templum dedicatum est, Judaei solemniter celebrabant, et ipse dies apud eos festus agebatur, qui licet usus in illis exolevit, quia et cultu et templo caruerunt, tamen Christiani servant morem illum patrum, in quos gloria translata videtur.

[1Kb] 2. Omnes autem festivitates pro varietate religionum diversoque in honore martyrum tempore ideo a viris prudentibus institutae sunt, ne forte rara congregatio populi fidem minueret in Christo. Propterea ergo dies aliqui constituti sunt, ut in unum omnes pariter convenirent, ut ex conspectu mutuo et fides crescat, et laetitia major oriatur.



405 CAPUT XXXVII. De jejunio Quadragesimae.
[Col. 0771C]

[1Kb] 1. Jejuniorum tempora secundum Scripturas sanctas quatuor sunt, in quibus per abstinentiam et lamentum poenitentiae Domino supplicandum est; et licet omnibus diebus orare et abstinere conveniat, his tamen temporibus amplius jejuniis et poenitentiae servire oportet. Primum enim jejunium Quadragesimae est, quod veteribus libris coepit ex jejunio Moysi et Eliae, et ex Evangelio, quia totidem diebus Dominus jejunavit, demonstrans Evangelium non dissentire a lege et prophetis.

[Col. 0772A] 2. In persona quippe Moysi lex, in persona Eliae prophetae accipiuntur, inter quos in monte Christus gloriosus apparuit, ut evidentius emineret, quod de illo dicit Apostolus: Testimonium habens a lege, et prophetis (Rom. III). In qua ergo parte anni congruentius observatio Quadragesimae constitueretur, nisi confini atque continua dominicae passioni? Quia in ea significatur haec vita laboriosa, cui etiam opus est continentia, ut ab ipsius mundi illecebris jejunemus, viventes in solo manna, id est, coelestibus spiritualibusque praeceptis.

[10Kb] 3. Numero autem quadragenario vita ista propterea figuratur, quia denarius est perfectio beatitudinis nostrae, creatura autem septenario figuratur, quae adhaeret Creatori, in quo declaratur unitas Trinitatis per [Col. 0772B] universum mundum temporaliter annuntiata. Et quia mundus a quatuor ventis delimatur, et a quatuor elementis erigitur, et quatuor 406 annuis temporum vicibus variatur, decem quater ducta in quadraginta consummantur, quo numero ostenditur omni tempore a delectatione abstinendum, et jejunandum esse, et caste continenterque vivendum.

[8Kb] 4. Licet et aliud sacramenti mysterium exprimatur, quod quadraginta diebus eadem jejunia celebrantur. Lege enim Mosaica generaliter universo populo est praeceptum decimas et primitias offerre Domino Deo. Itaque dum in hac sententia principia voluntatum consummationesque operum nostrorum referre ad Dei gratiam admonemur, in supputatione tamen Quadragesimae summa ista legalium decimarum expletur. [Col. 0772C] Totum enim anni tempus triginta sex dierum numero decimatur: subtractis enim a Quadragesima diebus Dominicis, quibus jejunia resolvuntur, his diebus, quasi pro totius anni decimis, ad ecclesiam concurrimus, actuumque nostrorum operationem Deo in hostiam jubilationis offerimus.

[1Kb] 5. Cujus quidem Quadragesimae lege, sicut ait noster Cassianus, quique perfecti sunt non tenentur, nec exigui hujus canonis subjectione contenti sunt. Quem profecto illis qui per totum anni spatium deliciis [Col. 0773A] ac negotiis saecularibus implicantur, Ecclesiarum principes statuerunt, ut, vel hac legali quodammodo necessitate constricti, his saltem diebus vacare Domino cogerentur, ac dierum vitae suae, quos totos quasi quosdam fructus fuerant voraturi, velut decimas Domino dedicarent.



407 CAPUT XXXVIII. De jejunio Pentecostes.

[1Kb] 1. Secundum jejunium est quod, juxta canones, post Pentecosten alia die inchoatur, secundum quod et Moyses ait: Initio mensis hordearii facietis vobis hebdomadas septem (Deut. XVI, 9). Hoc jejunium a plerisque ex auctoritate Evangelii post Domini ascensionem completur, testimonium illud dominicum historialiter accipientibus, ubi dicit: Nunquid [Col. 0773B] possunt filii sponsi lugere, quandiu cum illis est sponsus? Veniet autem dies cum auferetur sponsus ab eis, et tunc jejunabunt (Matth. IX).

2. Dicunt enim, post resurrectionem Domini, quadraginta illis diebus quibus cum discipulis postea legitur conversatus, non oportere jejunare, nec lugere, quia in laetitia sumus. Postea vero quam tempus illud expletur quo Christus, advolans ad coelos, praesentia corporali recessit, indictum jejunium est, ut per cordis humilitatem et abstinentiam carnis mereamur e coelis promissum accipere Spiritum sanctum (Act. I).



CAPUT XXXIX. De jejunio septimi mensis.

[Col. 0773C] [1Kb] 1. Tertium jejunium est quod a Judaeis agebatur post Tabernaculorum solemnitatem, quod decimo die septembris mensis ecclesia celebrat. Hoc enim primum in lege a Domino institutum est, dicente ad Moysen: »Loquere filiis Israel, dicens: Decimo die mensis septimi dies exorationis vocabitur. Sanctus erit vobis, et humiliabitis animas vestras in jejunio. Omnis anima, quaecunque se non 408 humiliaverit in ipso die jejunii, exterminabitur de populo suo, et omnis anima quae fecerit opus in ipso die, peribit anima illa de populo suo (Levit. XXIII).«

[1Kb] 2. Quo quidem jejunio usos fuisse antiquos, Esdrae liber meminit. »Postquam enim redierunt,« inquit, »filii Israel Jerusalem, et fecerunt sibi tabernaculorum [Col. 0773D] laetitiam magnam, dehinc convenerunt in jejunio, et in saccis, et humus super eos, et steterunt [Col. 0774A] confitentes peccata sua, et iniquitates patrum suorum, et consurrexerunt ad standum, et ad legendum, et legerunt in volumine legis Domini Dei sui, quater in die, et quater in nocte confitebantur, et adorabant Dominum Deum suum« (II Esdr. IX).

[1Kb] 3. Hoc etiam mense septimo sol secundum computum incipit facere minus de die, et nox esse major, id est, octavo Kalendas Octobris, quando aequinoctium est. Ideoque et jejunium habetur in hoc mense, quia ostenditur in defectione solis et noctis augmento vita nostra deficere, adveniente morte, quae mors judicio Dei et resurrectione reparatur.



CAPUT XL. De jejunio Kalend. Novembr.

[1Kb] 1. Quartum jejunium est Kalendarum Novembrium, [Col. 0774B] quod divina auctoritate vel initiatum, vel institutum Jeremiae prophetae testimonio declaratur, dicente ad eum Domino: »Tolle volumen libri, et scribes in eo omnia verba quae locutus sum tibi adversus Israel, et Judam, et adversum omnes gentes, si forte revertatur unusquisque a via sua mala, et pessima, et propitius ero iniquitatibus eorum (Jerem. XXXVI). »Vocavit ergo Jeremias propheta Baruch filium Neriae, et scripsit Baruch ex ore Jeremiae omnes sermones Domini, quos locutus est ad eum in volumine libri.

409 2. Et praecepit Jeremias Baruch dicens: »Ingredere, et lege de volumine, de quo scripsisti ex ore meo verba Domini, audiente populo in [Col. 0774C] domo Domini in die jejunii leges, si forte cadat oratio eorum in conspectu Domini, et revertatur unusquisque a via sua pessima, quoniam magnus furor, et indignatio, quam locutus est Dominus adversum populum hunc. Et fecit Baruch filius Neriae juxta omnia quae praeceperat Jeremias propheta, et legens ex volumine sermones Domini in domo Dei. Factum est in mense nono, praedicaverunt jejunium in conspectu Domini omni populo in Jerusalem.« Hac ergo auctoritate divinae Scripturae Ecclesia morem obtinuit, et universali jejunium observatione celebrat.



CAPUT XLI. De jejunio Kalendarum Januariarum.

[Col. 0774D] [3Kb] 1. Jejunium Kalendarum Januariarum propter errorem gentilitatis instituit Ecclesia. Janus enim [Col. 0775A] quidam princeps paganorum fuit, a quo nomen mensis Januarii nuncupatur, quem imperiti homines veluti Deum colentes, in religione honoris posteris tradiderunt, diemque ipsum scenis et luxuriae sacraverunt.

410 2. Tunc enim miseri homines, et, quod pejus est, etiam fideles, sumentes species monstruosas, in ferarum habitu tranformantur: alii, femineo gestu demutati, virilem vultum effeminant. Nonnulli etiam de fanatica adhuc consuetudine quibusdam ipso die observationum auguriis profanantur; perstrepunt omnia saltantium pedibus, tripudiantium plausibus, quodque est turpius nefas, nexis inter se utriusque sexus choris, inops animi, furens vino, turba miscetur.

[Col. 0775B] 3. Proinde ergo sancti Patres considerantes maximam partem generis humani eodem die hujusmodi sacrilegiis ac luxuriis inservire, statuerunt in universo mundo per omnes Ecclesias publicum jejunium, per quod agnoscerent homines in tantum se prave agere, ut pro eorum peccatis necesse esset omnibus Ecclesiis jejunare.



CAPUT XLII. De triduani jejunii consuetudine.

1. Triduanis autem diebus jejunare de exemplo sumptum est Ninivitarum, qui, damnatis pristinis vitiis, totos se tribus diebus jejunio ac poenitentiae contulerunt, et operti saccis Deum ad misericordiam provocaverunt.



CAPUT XLIII. De diversorum dierum ac temporum jejuniis.
[Col. 0775C]

[1Kb] 1. Praeter haec autem legitima tempora jejuniorum omnis sexta feria propter passionem Domini a quibusdam jejunatur, sed et Sabbati dies a plerisque, propter quod in eo Christus jacuit in sepulcro, 411 jejunio consecratus habetur, scilicet ne Judaeis exsultando praestetur quod Christus sustulit moriendo. Dominico autem die reficiendum semper esse, ut resurrectionem Christi et gaudium nostrum [Col. 0776A] gentibus praedicemus, praesertim cum apostolica sedes hanc regulam servet.

[1Kb] 2. Post Pascha autem usque ad Pentecosten licet traditio Ecclesiarum abstinentiae rigorem prandiis relaxaverit, tamen si quis monachorum, vel clericorum, sive etiam devotarum, vel viduarum religiosarum, jejunare cupiunt, non sunt prohibendi, quia et Antonius et Paulus, et caeteri Patres antiqui etiam his diebus in eremo leguntur abstinuisse, neque solvisse jejunium, nisi tantum die Dominico.

3. Quis enim parcimoniam non laudet, jejunium non praedicet? Jejunium enim res sancta, opus coeleste, janua regni, forma futuri, quod qui sancte agit Deo jungitur, alienatur mundo, spiritualis efficitur. Per hoc enim prosternuntur vitia, humiliatur [Col. 0776B] caro, diaboli tentamenta vincuntur.



CAPUT XLIV. De vario usu Ecclesiarum.

[1Kb] 1. Haec et alia similia multa sunt quae in Ecclesiis Christi geruntur, ex quibus tamen quaedam sunt quae in Scripturis canonicis commendantur; quaedam vero non sunt quidem scripta, sed tamen tradita custodiuntur (PP. ap. I, 44, al. 27). Sed illa quidem, quae toto orbe terrarum servantur, vel ab ipsis apostolis, vel ab auctoritate principalium conciliorum statuta intelliguntur, sicut Domini passio et resurrectio, et ascensio in coelum, et adventus Spiritus sancti, quae, resoluto die anni, ob memoriam celebrantur, sed et si quid aliud, quod servatur ab universis, quacunque se diffudit Ecclesia.

[Col. 0776C] 2. Alia vero, quae varie per diversa loca observantur, sicuti est 412 quod alii jejunant Sabbato, alii non, alii quotidie communicant, alii certis diebus, ab aliis nullus dies praetermittitur quo non offeratur sacrificium, alibi Sabbato tantum et Dominico, alibi tantum Dominico, et si quid aliud hujusmodi animadverti potest, totum hoc genus rerum, ut quibuscunque placuit sacerdotibus Ecclesiae, vel religionis, cui praeerant, instituerunt, nec disciplina [Col. 0777A] in his melior est gravi prudentique Christiano, nisi ut eo modo agat, quo agere viderit ecclesiam ad quam forte devenerit. Quod enim neque contra fidem, neque contra mores bonos habetur, indifferenter sequendum, et propter eorum inter quos vivitur societatem servandum est, ne per diversitatem observationum schismata generentur.



CAPUT XLV. De carnium usu, vel piscium.

[1Kb] 1. Carnes autem et vinum post diluvium hominibus in usum concessa sunt: nam ab initio permissum non fuerat, nisi tantum illud, ut scriptum est: Lignum fructiferum et herbam seminalem dedi vobis in escam (Gen. I). Postea vero per Noe data sunt in [Col. 0778A] esum cuncta animalia, vinique tunc attributa licentia est (Gen. IX). Sed postquam Christus, qui est principium et finis, apparuit, hoc quod in principio suspenderat etiam in temporum fine retraxit, loquens per Apostolum suum: Bonum est non manducare carnem, et non bibere vinum. Et iterum: Qui infirmus est, olera manducet (Rom. XIV).

2. Non igitur quia carnes malae sunt, ideo prohibentur, sed quia earum epulae carnis luxuriam gignunt, fomes enim ac nutrimentum omnium vitiorum, esca ventri, et venter escis, quia scriptum est: Deus hunc et has destruet (I Cor. VI, 13). Piscem sane, quia eum post resurrectionem accepit Dominus (Joan. XXI), possumus manducare. Hoc enim nec Salvator, nec apostoli vetuerunt.



LIBER SECUNDUS. DE ORIGINE MINISTRORUM.
[Col. 0777]


413 PRAEFATIO.
[Col. 0777B]

Quoniam origines et causas officiorum quae in communi ab Ecclesia celebrantur ex parte aliqua explicuimus, deinceps exordia eorum qui divino cultui ministeria religionis impendunt ordine prosequamur.



CAPUT I. De clericis.

[1Kb] 1. Itaque omnes qui in ecclesiastici ministerii gradibus ordinati sunt generaliter clerici nominantur. Cleros autem, vel clericos hinc appellatos doctores nostri dicunt, quia Matthias sorte electus est quem primum per apostolos legimus ordinatum (Act. I). Sic et omnes quos illis temporibus Ecclesiarum principes ordinabant sorte eligebant. Nam cleros sors interpretatur, unde et haereditas graece cleronomia appellatur, [Col. 0777C] et haeres cleronomos.

[1Kb] 2. Proinde ergo clericos vocari aiunt, eo quod in sortem haereditatis Domini dentur, vel pro eo quod ipse Dominus sors eorum sit, sicut de eis scriptum est, loquente Domino: Ego haereditas eorum. Unde oportet ut qui Deum haereditate possident absque ullo impedimento saeculi Deo servire studeant, et pauperes spiritu esse contendant, ut congrue illud Psalmistae dicere possint: Dominus pars haereditatis meae (Psal. XV, 5).



414 CAPUT II. De regulis clericorum.

[1Kb] 1. His igitur lege Patrum cavetur ut, a vulgari vita [Col. 0778B] seclusi, a mundi voluptatibus sese abstineant; non spectaculis, non pompis intersint; convivia publica fugiant, privata non tantum pudica, sed et sobria colant. Usuris nequaquam incumbant, neque turpium occupationes lucrorum fraudisque cujusquam studium appetant, amorem pecuniae, quasi materiam cunctorum criminum, fugiant, saecularia officia negotiaque abjiciant, honorum gradus per ambitiones non subeant.

[1Kb] 2. Pro beneficiis medicinae Dei munera non accipiant, dolos et conjurationes caveant; odium, aemulationem, obtrectationem, atque invidiam fugiant. Non vagis oculis, non infreni lingua, aut petulanti tumidoque gestu incedant, sed pudorem ac verecundiam mentis simplici habitu incessuque ostendant. [Col. 0778C] Obscenitatem etiam verborum, sicut et operum, penitus exsecrentur

3. Viduarum ac virginum visitationes frequentissimas fugiant, contubernia feminarum extranearum nullatenus appetant, castimoniam quoque inviolati corporis perpetuo conservare studeant, aut certe unius matrimonii vinculo foederentur. Senioribus quoque debitam praebeant obedientiam, neque ullo jactantiae studio semetipsos attollant. Postremo in doctrina, in lectionibus, psalmis, hymnis, canticis, exercitio jugi incumbant. Tales enim esse debent, qui divinis cultibus se mancipandos student exhibere, [Col. 0779A] scilicet ut dum scientiae operam dant, doctrinae gratiam populis administrent.



415 CAPUT III. De generibus clericorum.

[1Kb] 1. Duo sunt autem genera clericorum: unum ecclesiasticorum sub regimine episcopali degentium, alterum acephalorum, id est, sine capite, quem sequantur, ignorantium. Hos neque inter laicos saecularium officiorum studia, neque inter clericos religio retentat divina, sed solutos atque oberrantes sola turpis vita complectitur et vaga.

[1Kb] 2. Quique dum, nullum metuentes, explendae voluptatis suae licentiam consectantur, quasi animalia bruta libertate ac desiderio suo feruntur, habentes signum religionis, non religionis officium, Hippocentauris [Col. 0779B] similes, neque equi, neque homines, mistumque (ut ait Poeta) genus prolesque biformis. Quorum quidem sordida atque infami numerositate satis superque nostra pars occidua pollet.



CAPUT IV. De tonsura.

[1Kb] 1. Tonsurae ecclesiasticae usus a Nazaraeis, nisi fallor, exortus est (Num. VI), prius crine servato, denuo post vitae magnae continentiam devotione completam, caput radebant, et capillos in igne sacrificii ponere jubebantur, scilicet, ut perfectionem devotionis suae Domino consecrarent. Horum ergo exemplo usus ab apostolis introductus est, 416 ut hi qui, divinis cultibus mancipati, Domino consecrantur, quasi Nazaraei, id est, sancti Dei, crine praeciso, [Col. 0779C] innoventur.

[1Kb] 2. Hoc quippe et Ezechieli prophetae jubetur, dicente Domino: Tu fili hominis, sume tibi gladium acutum, et duces per caput tuum, et barbam (Ezech. V); videlicet quia et ipse sacerdotali genere Deo in ministerium sanctificationis deserviebat. Hoc et Nazareos illos Priscillam et Aquilam in Actibus apostolorum primum fecisse legimus (Act. XVIII), Paulum quoque apostolum, et quosdam discipulorum Christi, qui in hujusmodi cultu imitandi exstiterunt.

3. Est autem in clericis tonsura signum quoddam, [Col. 0780A] quod in corpore figuratur, sed in animo agitur, scilicet, ut hoc signo in religione vitia resecentur, et criminibus carnis nostrae, quasi crinibus, exuamur, atque, innovatis sensibus, ut comis rudibus, enitescamus, exspoliantes nos, juxta Apostolum veterem hominem cum actibus suis, et induentes novum, qui renovatur in agnitione Dei (Ephes. IV; Coloss. III). Quam renovationem in mente oportet fieri, sed in capite demonstrari, ubi ipsa mens noscitur habitare.

[1Kb] 4. Quod vero, detonso superius capite, inferius circuli corona relinquitur, sacerdotium regnumque Ecclesiae in eis existimo figurari. Tiara enim apud veteres constituebatur in capite sacerdotum. Haec ex bysso confecta rotunda erat, quasi sphaera media, et hoc significatur in parte capitis tonsa. Corona autem [Col. 0780B] latitudo aurei est circuli, quae regum capita cingit. Utrumque itaque signum exprimitur in capite clericorum, ut impleatur etiam quadam corporis similitudine quod scriptum est, Petro apostolo perdocente: Vos estis genus electum, regale sacerdotium (I Petr. II, 9).

5. Quaeritur autem cur, sicut apud antiquos Nazaraeos, non 417 ante coma nutritur, et sic tondetur. Sed qui haec exquirunt advertant quid sit inter illud propheticum velamentum, et hanc Evangelii revelationem, de qua dicit Apostolus: Cum transieritis ad Christum, auferetur velamen (II Cor. III, 16). Quod autem significabat velamen interpositum inter faciem Moysi et aspectum populi Israel, hoc significabat illis temporibus etiam comam pro velamento succidi. [Col. 0780C] Nam et Apostolus comam pro velamento esse dicit. Proinde jam non oportet ut velentur crinibus capita eorum qui Domino consecrantur, sed tantum ut revelentur. Quia quod erat occultum in sacramento prophetice jam in Evangelio declaratum est.



CAPUT V. De sacerdotio

[1Kb] 1. Veniamus ergo nunc ad sacratissimos ordines, et singulariter demonstremus, quod est sacerdotii fundamentum, vel quo auctore pontificalis ordo adolevit in saeculo. Initium quidem sacerdotii Aaron fuit. Quanquam et Melchisedech prior obtulerit sacrificium, [Col. 0781A] et post hunc Abraham, Isaac et Jacob. Sed isti spontanea voluntate, non sacerdotali auctoritate ista fecerunt.

[1Kb] 2. Caeterum Aaron primus in lege sacerdotale nomen accepit, primusque pontificali stola infulatus victimas obtulit, jubente Domino, ac loquente ad Moysen: »Accipe, inquit, Aaron, et filios ejus, et applicabis ad ostium tabernaculi testimonii. Cumque laveris patrem cum filiis aqua, indues Aaron vestimentis suis, id est, linea tunica, et superhumerali, et rationali, quod constringes balteo, et pones tiaram in capite ejus, et laminam sanctam super tiaram, et oleum unctionis fundes super caput ejus, atque hoc ritu consecrabitur. Filios quoque illius applicabis, et indues tunicis lineis, cingesque balteo, Aaron scilicet, [Col. 0781B] et liberos ejus, et impones eis mitras, eruntque sacerdotes mihi religione perpetua« (Exod. XXIX, 4).

3. Quo loco contemplari oportet Aaron summum sacerdotem fuisse 418 id est, episcopum; nam filios: ejus presbyterorum figuram praemonstrasse. Fuerunt enim filii Aaron et ipsi sacerdotes, quibus merito astare debuissent Levitae, sicut summo sacerdoti. Sed et hoc fuit inter summum sacerdotem Aaron et inter filios ejusdem Aaron, qui et ipsi sacerdotes fuerunt, quod Aaron super tunicam accipiebat poderem, stolam sanctam, coronam auream, mitram, et brachiale aureum, zonam auream, et superhumerale, et caetera, quae supra memorata sunt. Filii autem Aaron super tunicas lineas cincti tantummodo, et tiarati, astabant sacrificio Dei.

[Col. 0781C] 4. Sed forsitan quaeritur et hoc cujus figuram faciebat Moyses. Si enim filii Aaron presbyterorum figuram faciebant, et Aaron summi sacerdotis, id est, episcopi, Moyses cujus? Indubitanter Christi. Et vere per omnia Christi, quoniam similitudo fuit mediatoris Dei, qui est inter Deum et homines Jesus Christus, qui est verus dux populorum, verus princeps sacerdotum, et dominus pontificum, cui est honor, et gloria in saecula saeculorum. Amen.

[2Kb] 5. Hactenus de primordiis sacerdotalibus in Veteri Testamento. In Novo autem Testamento post Christum sacerdotalis ordo a Petro coepit. Ipsi enim primum datus est pontificatus in Ecclesia Christi; sic [Col. 0782A] enim loquitur ad eum Dominus: »Tu es (inquit) Petrus, et super hanc petram aedificabo ecclesiam meam, et portae inferi non vincent eam, et tibi dabo claves regni coelorum« (Matth. XVI, 18). Hic ergo ligandi solvendique potestatem primus accepit, primusque ad fidem populum virtute suae praedicationis adduxit; siquidem 419 et caeteri apostoli cum Petro pari consortio honoris et potestatis effecti sunt, qui etiam in toto orbe dispersi Evangelium praedicaverunt.

[1Kb] 6. Quibusque decedentibus successerunt episcopi, qui sunt constituti per totum mundum in sedibus apostolorum, qui non jam ex genere carnis et sanguinis eliguntur, sicut primum secundum ordinem Aaron, sed pro uniuscujusque merito, quod in eum [Col. 0782B] gratia divina contulerit, sicut etiam ad Heli Dominus pronuntiavit, dicens: »Haec dicit Dominus Deus Israel: Dixi. Domus tua, et domus patris tui permanebunt coram me usque in aeternum; et nunc dicit Dominus: Nequaquam, sed glorificantes me glorificabo, et qui me spernit spernetur« (I Reg. II, 30).

[1Kb] 7. Quatuor autem sunt genera apostolorum: unum a Deo tantum, ut Moyses; alterum per hominem et Deum, ut Josue; tertium tantum per hominem, sicut his temporibus multi favore populi et potestatum in sacerdotium subrogantur; quartum autem genus ex se est, sicut pseudoprophetarum, et pseudoapostolorum. Quid sit autem nomen apostolorum? Apostoli in Latina lingua missi interpretantur, quia ipsos misit Christus evangelizare ad illuminationem [Col. 0782C] omnium populorum.

[1Kb] 8. Episcopus autem, ut quidam prudentium ait, nomen est operis, non honoris. Graecum est enim, atque inde ductum vocabulum, quod ille qui super efficitur superintendit, curam scilicet subditorum gerens; scopus quidem intentio est. Ergo episcopos Latine superintendentes possumus dicere, ut intelligat non se esse episcopum, qui non prodesse, sed praeesse dilexerit.

[1Kb] 9. Quod vero per manus impositionem a praecessoribus Dei sacerdotibus episcopi ordinantur, antiqua institutio est. Isaac enim patriarcha sanctus ponens manum suam super caput Jacob, benedixit ei [Col. 0783A] (Gen. XXVII, 28); similiter et Jacob filiis ejus. Sed et Moyses super caput Jesu Nave manum suam imponens (Num. XXVII, 23), dedit ei spiritum virtutis, 420 et ducatus in populo Israel. Sic et superimpletor legis, et prophetarum Dominus noster Jesus Christus per manus impositionem apostolis suis benedixit, sicut in Evangelio Lucae scriptum est: »Et produxit eos trans Bethaniam, et elevavit manus suas, et benedixit eis, factumque est, cum benedixisset illis, discessit ab eis, et ipsi reversi sunt in Jerusalem cum gaudio magno« (Luc. XXIV).

[1Kb] 10. Et in Actibus apostolorum, ex praecepto Spiritus sancti, Paulo et Barnabae ab apostolis manus imposita est in episcopatum, et sic missi sunt ad evangelizandum (Act. XIII). Quod autem a trigesimo [Col. 0783B] anno sacerdos efficitur, ab aetate scilicet Christi sumptum est, ex qua idem Christus orsus est praedicare. Haec enim aetas profectu jam non indiget parvulorum, sed perfectionis vi plena est, et robusta, et ad omnem disciplinae ac magisterii exercitium praeparata.

[1Kb] 11. Quod vero unius matrimonii virginalis sint, qui eliguntur in ordinem pontificatus, et in veteri lege mandatum est (Levit. XXI), et plenius scripsit Apostolus, dicens: Unius uxoris virum (I Tim. III). Sacerdotem enim quaerit Ecclesia, aut de monogamia ordinatum, aut de virginitate sanctum; digamo autem aufertur agere sacerdotium. Porro quod episcopus non ab uno, sed a cunctis comprovincialibus episcopis ordinatur, id propter haereses institutum [Col. 0783C] agnoscitur, ne aliquid contra fidem Ecclesiae unius tyrannica auctoritas moliretur. Ideoque ab omnibus convenientibus instituitur, aut non minus quam a tribus praesentibus, caeteris tamen consentientibus testimonio litterarum.

[1Kb] 12. Huic autem, dum consecratur, datur baculus, ut ejus indicio subditam plebem vel regat, vel corrigat, [Col. 0784A] vel infirmitates infirmorum sustineat. Datur et annulus propter signum pontificalis honoris, vel signaculum secretorum. Nam multa sunt quae carnalium 421 minusque intelligentium sensibus occultantes sacerdotes, quasi sub signaculo, condunt, ne indignis quibusque Dei sacramenta aperiantur. Jam vero quod saeculares viri nequaquam ad ministerium Ecclesiae admittuntur, eadem auctoritas apostolica docet, dicens: Manus cito nemini imposueris, et iterum: Non neophytum (I Tim. V, 22), ne, in superbiam elatus, putet se non tam ministerium humilitatis quam administrationem saecularis potestatis adeptum, et condemnatione superbiae, sicut diabolus, per jactantiam dejiciatur.

[1Kb] 13. Quomodo enim valebit saecularis homo sacerdotis [Col. 0784B] magisterium adimplere, cujus nec officium tenuit, nec disciplinam agnovit? Aut quid docere poterit, cum ipse non didicit? Nunc vero saepe cernimus, plurimos ordinationem in tabulis facere, nec eligunt qui Ecclesiae prosint, sed quos vel ipsi amant, vel quorum sunt obsequiis deliniti, vel pro quibus majorum quispiam rogaverit; et, ut deteriora dicam, qui ut ordinarentur muneribus impetrarunt. Taceo de reliquis; alii successores filios vel parentes faciunt, et conantur posteris praesulatus relinquere dignitatem. Cum hoc nec Moyses amicus Dei facere potuit, sed Jesum de alia tribu elegit, ut sciremus principatum in populo non sanguini deferendum esse, sed vitae meritis (Num. XXVII).

[2Kb] 14. Interdum autem et juxta meritum plebium [Col. 0784C] eliguntur personae rectorum; 422 unde noverint populi sui fuisse meriti regimen perversi suscepisse pontificis. Quod autem is qui post baptismum aliquo mortali peccato correptus sit, ad sacerdotium non promoveatur, lex ipsa testatur. Moyses enim in lege praecepit sacerdotibus, ne aliquod pecus vitiatum ad aram Dei offerant (Levit. I, 21). Quod ipsum postea [Col. 0785A] offerentibus, et spernentibus sacerdotibus Israel per Malachiam improperavit Deus dicens: Ad vos, o sacerdotes, qui polluistis nomen meum, et dixistis: In quo polluimus te? Offertis super altare meum panem pollutum. Nonne si offeratis caecum, et languidum, nonne malum est (Malach. I, 6)? Unde et in Numeris vitula rufa, cujus cinis expiatio est populi, non aliter jubetur offerri ad altare Domini, nisi quae terrena opera non fecerit, jugumque delicti non traxerit, nec vinculis peccatorum fuerit alligata (Num. 19).

[1Kb] 15. Sed quid plura subjiciam? Si enim is qui, jam in episcopatu vel presbyterio positus, mortale aliquod peccatum admiserit retrahitur ab officio, quanto magis ante ordinationem peccator inventus non ordinetur? Quapropter quia lex peccatores a sacerdotio [Col. 0785B] removet, consideret se unusquisque, et sciens, quia potentes potenter tormenta patientur (Sap. VI, 7), retrahat se ab hoc non tam honore quam onere, et aliorum locum qui digni sunt non ambiat occupare. Qui enim in erudiendis, atque instituendis ad virtutem populis praeerit, necesse est ut in omnibus sanctus sit, et in nullo reprehensibilis habeatur. Qui enim alium de peccatis arguit, ipse a peccato debet esse alienus.

[1Kb] 16. Nam cum qua fronte subjectos arguere poterit, cum illi statim possit correptus ingerere: Ante doce te quae recta sunt? Quapropter qui negligit recta facere, desinat recta docere. Prius quippe semetipsum corrigere debet, qui alios ad bene vivendum admonere studet, ita ut in omnibus semetipsum formam [Col. 0785C] vivendi 423 praebeat, cunctosque ad bonum opus doctrina et opere provocet. Cui etiam scientia Scripturarum necessaria est, quia si episcopi tantum sancta sit vita, sibi soli potest prodesse sic vivens. Porro si et doctrina et sermone fuerit eruditus, potest caeteros quosque instituere, et docere suos, et adversarios repercutere, qui ni refutati fuerint, atque convicti, facile queunt simplicium corda pervertere.

[1Kb] 17. Hujus autem sermo debet esse purus, simplex, apertus, plenus gravitate, et honestate, plenus suavitate, et gratia, tractans de mysterio legis, de doctrina fidei, de virtute continentiae, de disciplina justitiae, unumquemque admonens diversa exhortatione juxta professionis morumque qualitatem, scilicet [Col. 0785D] ut praenoscat, quid, cui, quando, vel quomodo proferat. Cujus prae caeteris speciale officium est Scripturas legere, percurrere canones, exempla sanctorum imitari, vigiliis, jejuniis, orationibus incumbere, [Col. 0786A] cum fratribus pacem habere, nec quemquam in membris suis despicere, nullum damnare, nisi comprobatum, nullum excommunicare, nisi discussum. Quique ita humilitatem pariter et auctoritatem praestabit, ut neque per nimiam humilitatem suam subditorum vitia convalescere faciat, neque per immoderatam auctoritatem severitatis potestatem exerceat; sed tanto cautius erga commissos agat, quanto durius a Christo judicari formidat.

[1Kb] 18. Tenebit quoque illam supereminentem donis omnibus charitatem, sine qua omnis virtus nihil est; custos enim sanctitatis charitas, locus autem hujus custodis humilitas. Habebit etiam inter haec omnia et castitatis eminentiam, ita ut mens Christi corpus confectura ab omni inquinamento carnis sit munda [Col. 0786B] et libera. Inter haec oportebit eum sollicita dispensatione curam pauperum gerere, esurientes pascere, vestire nudos, suscipere peregrinos, captivos redimere, viduas ac pupillos tueri, pervigilem in cunctis exhibere curam, providentiam et distributionem discretam.

[1Kb] 19. In quo etiam hospitalitas ita erit praecipua, ut omnes cum 424 benignitate et charitate suscipiat. Si enim omnes fideles illud evangelicum audire desiderant: Hospes fui, et suscepistis me (Matth. XXV); quanto magis episcopus, cujus diversorium cunctorum debet esse receptaculum? Laicus enim unum aut duos suscipiens implevit hospitalitatis officium, episcopus, nisi omnes receperit, inhumanus est. In negotiis autem saecularibus dirimendis oportet eum [Col. 0786C] causam merito discernere, non gratia, neque enim sic debet episcopus suscipere potentem, ut contristet contra justitiam pauperem, neque pro paupere auferat justitiam a potente.

[1Kb] 20. Non defendat improbum, nec sancta indigno committenda arbitretur, neque arguat, aut impugnet, cujus crimen non reprehendit. Erit quoque illi etiam juxta Apostolum mansuetudo, patientia, sobrietas, moderatio, abstinentia, sive pudicitia, ut non solum ab opere immundo se abstineat, sed etiam a jactu oculi, et cogitationis errore, ita ut dum nullum vitium in se regnare permittit, impetrare apud Deum veniam pro subditorum facinoribus valeat. Qui enim ista sectaverit, et Dei minister utilis erit, et perfectum sacerdotium repraesentabit.



CAPUT VI. De chorepiscopis.
[Col. 0786D]

[1Kb] 1. Chorepiscopi, id est, vicarii episcoporum, juxta quod canones ipsi testantur, instituti sunt ad exemplum [Col. 0787A] septuaginta seniorum, tanquam consacerdotes propter sollicitudinem pauperum. Hi in villis et vicis constituti gubernant sibi commissas Ecclesias, habentes licentiam constituere lectores, subdiaconos, exorcistas, acolythos; presbyteros autem aut diaconos ordinare non audeant, praeter conscientiam episcopi, in cujus regione praeesse noscuntur; hi autem a solo episcopo civitatis cui adjacent ordinantur.



425 CAPUT VII. De presbyteris.

[2Kb] 1. Presbyterorum ordo exordium sumpsit (ut dictum est) a filiis Aaron. Qui enim sacerdotes vocabantur in Veteri Testamento, hi sunt qui nunc appellantur presbyteri, et qui nuncupabantur principes sacerdotum, nunc episcopi nominantur. Presbyteri [Col. 0787B] autem interpretantur seniores, quia seniores aetate Graeci presbyteros vocant. His enim, sicut episcopis, dispensatio mysteriorum Dei commissa est.

[1Kb] 2. Praesunt enim Ecclesiae Christi, et in confectione divini corporis et sanguinis consortes cum episcopis sunt, similiter et in doctrina populorum, et in officio praedicandi. Ac sola propter auctoritatem summo sacerdoti clericorum ordinatio et consecratio servata est, ne a multis Ecclesiae disciplina vendicata concordiam solveret, scandala generaret. Nam Paulus apostolus eosdem presbyteros, ut vere sacerdotes, sub nomine episcoporum ita asseverat, 426 loquens ad Titum: »Hujus rei, inquit, gratia reliqui te Cretae, ut ea quae desunt corrigas, et constituas per civitates presbyteros, quemadmodum ego [Col. 0787C] tibi disposui. Si quis sine crimine est, unius uxoris vir, filios habens fideles, non in accusatione luxuriae, aut non subditos. Oportet enim episcopum sine crimine esse« (Tit. I). Qua sententia ostendit presbyteros etiam sub episcoporum nomine taxari.

[1Kb] 3. Unde et ad Timotheum de ordinatione episcopi et diaconi scribens (I Tim. III), de presbyteris omnino [Col. 0788A] tacuit, quia eos in episcoporum nomine comprehendit. Secundus enim primo conjunctus gradus est, sicut et ad Philippenses de episcopis et diaconibus scribit (Philipp. I), quum una civitas plures episcopos habere non possit. Et in Actibus apostolorum presbyteros Ecclesiae Jerosolymam iturus congregavit, quibus inter caetera: Videte (inquit) gregem, in quo vos Spiritus sanctus episcopos ordinavit (Act. XX). Unde etiam tales in Ecclesia presbyteros constituendos esse, sicut episcopos, et Apostolus ad Titum loquitur, et canones ipsi testantur.

[1Kb] 4. Presbyteros autem merito et sapientia dici, non aetate; nam et Moysi praecipitur ut eligat presbyteros (Num. XI). Unde et in Proverbiis dicitur Gloria senum canities (Proverb. XX). Quae est haec canities? haud [Col. 0788B] dubium quin sapientia, de qua scriptum est: Canities hominum prudentia est (Sap. IV). Cumque nongentos et amplius annos ab Adam usque ad Abraham vixisse homines legimus, nullus alius appellatus est primus presbyter, id est, senior, nisi Abraham, qui multo paucioribus annis vixisse convincitur. Non ergo propter decrepitam senectutem, sed propter sapientiam presbyteri nominantur. Quod si ita est, mirum est cur insipientes constituantur.



427 CAPUT VIII. De diaconibus.

[1Kb] 1. Diaconorum ordo a Levi tribu accepit exordium. Praecepit enim Dominus Moysi ut post ordinationem Aaron sacerdotis et filiorum ejus rursus Levi tribus in divini cultus ministeriis ordinarentur, et [Col. 0788C] consecrarentur Domino pro omnibus primogenitis, et servirent pro Israel coram Aaron et filiis in tabernaculo Domini, excubantes in templo die ac nocte; ipsique gestarent arcam, et tabernaculum, et omnia vasa ejus, et in circuitu tabernaculi castra ipsi constituerent, et in promovendo tabernaculo ipsi deponerent, rursus ipsi componerent (Num. III, VIII).

[Col. 0789A] [1Kb] 2. A XXV annis et supra iisdem in tabernaculo servire mandatum est, quam regulam sancti Patres et in Novo Testamento constituerunt. In Evangelio primordia eorum in Actibus apostolorum ita leguntur: »Convocantes itaque XII apostoli multitudinem discipulorum, dixerunt: Non placet nos relinquere verbum Dei, et ministrare mensis. Quid ergo est, fratres? Considerate ex vobis ipsis viros boni testimonii VII, plenos Spiritu sancto et sapientia, quos constituamus in hanc rem. Nos vero erimus orationi et ministerio sermonis instantes. Et placuit hic sermo coram omni multitudine, et elegerunt Stephanum plenum fide, et Spiritu sancto, Philippum et Prochorum, et Nicanorem, et Timonem, et Parmenam, et Nicolaum advenam Antiochensem. Quos statuerunt [Col. 0789B] ante apostolos, et cum orassent, imposuerunt illis manus, et verbum Dei crescebat, et multiplicabatur numerus credentium« (Act. VI).

[1Kb] 3. Ex hinc jam decreverunt apostoli, vel successores apostolorum, per omnes Ecclesias septem diaconos, qui sublimiori gradu 428 caeteris proximi circa aram Christi, quasi columnae altaris assisterent, et non sine aliquo septenarii numeri mysterio. Hi sunt enim quos in Apocalypsi legimus septem angeli tubis canentes. Hi sunt septem candelabra aurea. Hi voces tonitruorum. Ipsi enim clara voce in modum praeconis admonent cunctos, sive in orando, sive in flectendis genibus, sive in psallendo, sive in lectionibus audiendis, ipsi etiam, ut aures habeamus, ad Dominum, acclamant, ipsi quoque evangelizant, sine [Col. 0789C] ipsis sacerdos nomen habet, officium non habet.

[1Kb] 4. Nam sicut in sacerdote consecratio, ita in ministro dispensatio sacramenti est, illi orare, huic psallere mandatur; ille oblata sanctificat, hic sanctificata dispensat. Ipsis etiam sacerdotibus propter praesumptionem non licet de mensa Domini tollere calicem, nisi eis traditus fuerit a diacono. Levitae inferunt oblationes in altari, levitae componunt mensam Domini, levitae operiunt arcam Testamenti. Non enim omnes vident alta mysteriorum, quae operiuntur a Levitis, ne videant qui videre non debent, et sumant qui servare non possunt; quique propterea altario albis induti assistunt, ut coelestem vitam habeant, candidique ad hostias immaculatique accedant, mundi scilicet corpore, et incorrupti pudore.

[Col. 0790A] [1Kb] 5. Tales enim decet Dominum habere ministros, qui nullo carnis corrumpantur contagio, sed potius eminentia castitatis splendeant. Quales enim diaconi ordinentur, apostolus Paulus plenissime scribit ad Timotheum. Nam cum praemisisset de sacerdotum electione, continuo subjecit: Diaconi similiter irreprehensibiles, hoc est, sine macula, sicut episcopi; pudici utique, id est, a libidine continentes; non bilingues, scilicet ne conturbent habentes pacem; non multo vino dediti, quia ubi ebrietas, ibi libido dominatur et furor; non turpe lucrum sectantes, ne de coelesti mysterio lucra terrena sectentur. Est quoque et turpis lucri appetitio, plus de praesentibus quam de futuris cogitare. Post haec subjecit: Hi autem 429 probentur primum, et sic ministrent, nullum crimen [Col. 0790B] habentes (I Tim. III). Utique sicut episcopi, sic et isti ante ordinationem probari debent, si digni sunt, et postea sic ministrent.



CAPUT IX. De custodibus sacrorum.

1. Custodes sacrarii Levitae sunt. Ipsis enim jussum est custodire tabernaculum, et omnia vasa templi (Num. VIII); quique ideo in lege ab anno quinquagenario eliguntur custodes vasorum, ut, post edomitum carnis conflictum, jam quieti, mundo corpore pariter et mente Deo serviant, praeferentes speciem gravitatis, ne fallantur consilio, ne fidem deserant, neque quidquam intemperantius gerant.



CAPUT X. De subdiaconis.

[Col. 0790C] [1Kb] 1. Subdiaconi, qui apud Graecos hypodiaconi vocantur, in Esdra inveniuntur, appellanturque ibi Nathinaei, id est, in humilitate Domino servientes (I Esdr. VIII). Ex eorum ordine fuit ille Nathanael qui, in Evangelio Joannis, divina proditione commonitus, Salvatorem Dominum meruit confiteri, quique etiam ad primum divinitatis indicium fidelis enituit, protestante Domino ac dicente: Ecce vere Israelita, in quo dolus non est (Joan. I, 47).

[1Kb] 2. Denique isti oblationes in templo Domini suscipiunt a populis, isti obediunt officiis Levitarum, isti quoque vasa corporis et sanguinis Christi diaconibus ad altaria Domini offerunt. De quibus quidem placuit Patribus ut, quia sacra mysteria contrectant, casti et continentes ab uxoribus sint, et ab omni [Col. 0791A] carnali immunditia liberi, juxta quod illis, propheta dicente, jubetur: Mundamini. 430 qui fertis vasa Domini (Isai. LII). Hi igitur, cum ordinantur, sicut sacerdotes et Levitae, manus impositionem non suscipiunt, sed patenam tantum, et calicem de manu episcopi, et ab archidiacono scyphum aquae cum aquaemanili et manutergium accipiunt.



CAPUT XI. De lectoribus.

1. Lectorum ordo formam et initium a prophetis accepit. Sunt igitur lectores qui verbum Dei praedicant, quibus dicitur: Clama, ne cesses, quasi tuba exalta vocem tuam (Isai. LVIII). Isti quippe, dum ordinantur, primum de eorum conversatione episcopus verbum facit ad populum. Deinde coram plebe tradit [Col. 0791B] eis Codicem apicum divinorum ad Dei verbum annuntiandum.

2. Qui autem ad hujusmodi provehitur gradum, iste erit doctrina et libris imbutus, sensuumque ac verborum scientia perornatus, ita ut in distinctionibus sententiarum intelligat ubi finiatur junctura, ubi adhuc pendet oratio, ubi sententia extrema claudatur. Sicque expeditus vim pronuntiationis tenebit, ut ad intellectum omnium mentes sensusque promoveat, discernendo genera pronuntiationum, atque exprimendo sententiarum proprios affectus, modo indicantis voce, modo dolentis, modo increpantis, modo exhortantis, sive his similia secundum genera propriae pronuntiationis.

[1Kb] [1Kb] 3. In quo maxime illa ambigua sententiarum adhibenda [Col. 0791C] cognitio est. Multa enim sunt in Scripturis, quae nisi proprio modo pronuntientur, in contrariam recidunt sententiam, sicuti est: Quis accusabit adversus electos Dei? Deus, qui justificat (Rom. VIII, 33, 34)? Quod si quasi confirmative, non servato genere pronuntiationis suae, dicatur, magna perversitas oritur. Sic ergo pronuntiandum est, ac si diceret: Deusne qui justificat? ut subaudiatur non.

[1Kb] 4. Necesse est ergo in tantis rebus scientiae ingenium, quo 431 proprie singula, convenienterque pronuntientur. Propterea et accentuum vim oportet scire lectorem, ut noverit, in qua syllaba vox protendatur pronuntiantis. Plerumque enim imperiti lectores in verborum accentibus errant, et solent irridere nos imperitiae hi qui videntur habere notitiam, [Col. 0791D] detrahentes, et jurantes penitus nescire quod dicimus.

[Col. 0792A] [1Kb] 5. Porro vox lectoris simplex erit, et clara, et ad omne pronuntiationis genus accommodata, plena succo virili, agrestem, et subrusticum effugiens sonum, non humilis, nec adeo sublimis, non fracta, vel tenera, nihilque femineum sonans, neque cum motu corporis, sed tantummodo cum gravitatis specie. Auribus enim et cordi consulere debet lector, non oculis, ne potius ex seipso spectatores magis quam auditores faciat. Vetus opinio est lectores pronuntiandi causa praecipuam curam vocis habuisse, ut exaudiri in tumultu possent. Unde et dudum lectores praecones vel proclamatores vocabantur.



CAPUT XII. De psalmistis.

1. Psalmistarum, id est, cantorum principes, vel [Col. 0792B] auctores, David, sive Asaph exstiterunt. Isti enim post Moysen psalmos primi composuerunt et cantaverunt. Mortuo autem Asaph, filii ejus in ordinem subrogati sunt a David, erantque psalmistae per successionem generis, sicut et ordo sacerdotalis; ipsique soli continuis diebus in templo canebant, candidis induti stolis, ad vocem unius respondente choro.

[1Kb] 2. Ex hoc veteri more Ecclesia sumpsit exemplum nutriendi psalmistas, quorum cantibus ad effectum Dei mentes audientium excitentur. Psalmistam autem et voce et arte praeclarum illustremque esse oportet, ita ut oblectamento dulcedinis animos incitet auditorum. Vox enim ejus non aspera, vel rauca, vel dissonans; sed canora erit, suavis, liquida, atque acuta, habens sonum, 432 et melodiam sanctae [Col. 0792C] religioni congruentem, non quae tragica exclamat arte, sed quae Christianam simplicitatem et in ipsa modulatione demonstret, nec quae musico gestu vel theatrali arte redoleat, sed quae compunctionem magis audientibus faciat.

[1Kb] 3. Antiqui, pridie quam cantandum erat, cibis abstinebant, psallentes tamen, legumine causa vocis assidue utebantur. Unde et cantores apud gentiles fabarii dicti sunt. Veteres, lamina pectori imposita, sub ea cantica exclamantes alendis vocibus rationem demonstravere. Solent autem ad hoc officium etiam absque scientia episcopi, sola jussione presbyteri, eligi quique quos in cantandi arte probabiles esse constiterit.



CAPUT XIII. De exorcistis.
[Col. 0792D]

[1Kb] 1. In ordinatione et ministerio Ecclesiae secundum [Col. 0793A] officia quae in templo Salomonis erant disposita, quaeque posterius sunt ab Esdra dispertita, invenimus eos quos Esdras actores memorat templi (I Esdr. II), eos nunc esse exorcistas in Ecclesia Dei. Fuerunt enim sub Esdra actores templi servorum Salomonis filii, qui actum templi totius sub cura sua haberent, non tamen sacerdotalibus officiis ministrarent, aut sacris oblationibus deservirent.

[1Kb] 2. Et cum fuissent ex ordine et ministerio templi, longe fuerunt 433 ab officio altaris Dei, quia nec psalmistis, nec ostiariis, nec sacrorum servis attingere licebat munera altaris, nisi tantummodo levitis. Quid ergo est? Nulla aliam curam habebant actores templi, nisi ad sarta tecta reficienda, ut quaecunque fuissent vexata in aedificio templi, aut delapsa, per [Col. 0793B] eosdem actores de thesauris dominicis reficerentur, atque excolerentur.

[1Kb] 3. Ergo actores templi exorcistae sunt in populo Dei; quomodo enim actor prudens et bonus scit quis sit domini sui census, et omnis substantiae modus, et redigit apud se totius possessionis instrumenta originalia, sic et exorcista redigit in suam diligentiam totius regni Domini secreta, ut memoriae mandet de Scripturarum sacramentis, unde exerceat donum quod illi est a Spiritu sancto concessum, secundum Apostoli praeconium.

[1Kb] 4. Exorcistas enim memorat Apostolus, cum dicit: Nunquid omnes habent donationes sanationum (I Cor. XII)? Hi enim, cum ordinantur, sicut ait canon, accipiunt de manu episcopi libellum, in quo scripti sunt [Col. 0793C] exorcismi, accipientes potestatem imponendi manus super energumenos, sive baptizatos, sive catechumenos.



CAPUT XIV. De acolythis.

[1Kb] 1. Acolythi Graece, Latine ceroferarii dicuntur, a deportandis cereis, quando legendum est Evangelium, aut sacrificium offerendum; tunc enim accenduntur luminaria ab eis, et deportantur, non ad effugandas tenebras, dum sol eo tempore rutilet, sed ad signum laetitiae demonstrandum, ut sub typo luminis corporalis illa lux ostendatur de qua in Evangelio legitur: [Col. 0794A] Erat lux vera, quae illuminat omnem hominem venientem in hunc mundum.



434 CAPUT XV. De ostiariis.

[1Kb] 1. Ostiarii sunt qui in Veteri Testamento janitores templi vocabantur, qui praeerant portis templi Jerusalem, quique, ordinati per vices suas, omnia interiora templi, vel exteriora custodiebant (I Paralip. XXIII; II, XXIII). Hi denique inter sanctum et iniquum discernentes, eos tantum in ecclesia qui sunt fideles recipiunt. Intrare enim templum, nisi per hos non possumus; habent enim potestatem tam bonos recipiendi, quam rejiciendi indignos.



CAPUT XVI. De monachis.

[1Kb] 1. Unde autem ad monachos studium defluxit paupertatis, [Col. 0794B] vel quis hujus conversationis exstitit auctor, cujus isti habitum imitantur? Quantum attinet ad auctoritatem veterum Scripturarum, hujus propositi princeps Elias et discipulus ejus Elisaeus fuerunt (IV Reg. I, IV), sive filii prophetarum, qui habitabant in solitudine, urbibusque relictis, faciebant sibi casulas prope fluenta Jordanis (Jerem. XXXV). Hujus etiam propositi in Evangelio Baptista Joannes auctor exstitit, qui eremum solus incoluit, locustis tantum et agresti melle nutritus (Matth. III). Jam deinde progeniti sunt conversationis hujus nobilissimi principes, Paulus et Antonius, Hilarion, Macharius, caeterique Patres, quorum exemplis per universum mundum adolevit sancta institutio monachorum.

[1Kb] 2. Sex autem sunt genera monachorum, quorum [Col. 0794C] tria optima, reliqua vero teterrima, atque omnimodis evitanda. Primum genus est 435 coenobitarum, id est, in commune viventium, instar sanctorum illorum qui temporibus apostolorum Jerosolymis, venditis ac distributis omnibus suis indigentibus, habitabant in sancta communione vitae, non dicentes aliquid proprium, sed erant illis omnia communia, et anima una, et cor unum in Deum (Act. II, 4). Horum igitur institutione monasteria sumpsere principium.

[1Kb] 3. Secundum genus est eremitarum qui, procul ab hominibus recedentes, deserta loca et vastas solitudines [Col. 0795A] sequi, atque habitare perhibentur, ad imitationem scilicet Eliae et Joannis Baptistae, qui eremi secessus penetravere. Hi quippe incredibili mundi contemptu sola solitudine delectantur, herbis tantum agrestibus victitantes, aut pane solo vel aqua contenti, quae eis per certa intervalla temporum deferuntur, sicque secretissimi penitus et ab omni hominum conspectu remoti, divino tantum colloquio perfruuntur, cui puris mentibus inserviunt, et propter cujus amorem non solum mundum, sed etiam hominum consortia reliquerunt.

[33Kb] 4. Tertium genus est anachoretarum, qui jam coenobiali conversatione perfecti, includunt semetipsos in cellulis, procul ab hominum 436 conspectu remoti, nulli ad se praebentes accessum, sed in sola [Col. 0795B] contemplatione Dei viventes.

[2Kb] 5. Quartum genus est qui sibi anachoretarum imagine blandiuntur; isti, ut ait Cassianus, in primordiis suis fervore quodam brevi coenobii perfectionem [Col. 0796A] videntur expetere, sed continuo tepefacti, dum pristinos mores ac vitia resecare contemnunt, nec jugum humilitatis ac patientiae diutius sustinere contenti sunt, subdique seniorum imperio dedignantur, separatas expetunt cellas, ac solitarii sedere desiderant, ut a nemine lacessiti, mansueti vel humiles existimentur, quae institutio, imo tepor, hos quos semel infecerit ad perfectionem nunquam permittit accedere.

[1Kb] 6. Hoc enim modo non solum non abscinduntur, verumetiam in deterius eorum vitia convalescunt, ut quoddam lethale, et intestinum virus, quod quanto amplius celatum fuerit, tanto profundius serpens insanabilem morbum generat aegrotanti. Pro reverentia enim singularis cellulae nullus jam vitia solitarii [Col. 0796B] audet arguere, quae ille ignorari maluit, quam curari.

[32Kb] 7. Quintum genus est circumcellionum, qui suo habitu monachorum usquequaque vagantur, venalem [Col. 0797A] circumferentes hypocrisin, 437 circumeuntes provincias, nusquam missi, nusquam fixi, nusquam stantes, nusquam sedentes; alii quae non viderunt confingunt, opiniones suas habentes pro Deo; alii membra martyrum (si 438 tamen martyrum) venditant; alii [Col. 0798A] fimbrias et phylacteria sua magnificant, gloriam captantes ab hominibus; alii criniti incedunt, ne vilior habeatur tonsa sanctitas quam comata. Ut videlicet qui 439 eos viderit, antiquos illos quos legimus cogitet, Samuelem, et Eliam, et caeteros.

[Col. 0799A] 8. Alii honores quos non acceperunt habere se protestantur; alii parentes vel consanguineos suos in illa vel in illa regione se audisse, et videre, et ad eos pergere mentiuntur, et omnes petunt, ab omnibus exigunt aut sumptum lucrosae egestatis, aut simulatae pretium sanctitatis. Cum interea ubicunque in factis suis malis ac verbis deprehensi fuerint, vel quoquo modo innotuerint, sub generali nomine monachorum propositum blasphematur.

[6Kb] 9. Sextum genus est monachorum, et ipsum teterrimum atque neglectum, quod per Ananiam et Sapphiram in exordio Ecclesiae 440 pullulavit, et apostoli Petri severitate succisum est (Act. V), quique ab eo, quod semetipsos a coenobiali disciplina sequestrant, suasque appetunt liberi voluptates, [Col. 0799B] Aegyptiorum lingua sarabaitae, sive remobothitae nuncupantur. Construunt enim sibi cellulas, easque falso nomine monasteria nuncupant, liberique ab imperio seniorum, arbitrio suo vivunt, certatim in operibus laborantes, non ut indigentibus distribuant, sed ut acquirant pecunias, quas recondant, et sicut ait de ipsis Hieronymus, quasi ars sit sancta, non vita, quidquid vendiderint, majoris est pretii.

10. Re vera (ut idem dicit) solent certare jejuniis, ut rem secreti victoriae faciant. Apud hos affectata sunt (inquit) omnia, fluxae manicae, caligae follicantes, vestis grossior, crebra suspiria, visitatio virginum, detractio clericorum, et si quando dies festus venerit, satiantur ad vomitum.

11. Inter coenobium autem et monasterium ita [Col. 0799C] distinguit Cassianus, quod monasterium possit etiam unius monachi habitatio nuncupari, coenobium autem non nisi plurimorum. Quorum quidem conversationem, ut patrum edocet institutio, breviter intimabo. Ili quippe (ut praedictum est) contemptis primum ac desertis mundi hujus illecebris, in communi vita sanctissima congregati, simul agunt, viventes in orationibus, in lectionibus, in disputationibus, in vigiliis, in jejuniis, nulla superbia tumidi, nulla invidia lividi, sed modesti, verecundi, placati, concordissimam vitam sectantur, cogitationesque suas alterutrum revelantes, invicem discutiunt et corrigunt.

[Col. 0800A] [1Kb] 12. Nemo quidquam terrenum sorte peculiari possidet, pretiosis vel coloratis vestibus non induantur, sed vilissimis atque sinceris, lavacris nunquam utuntur ad delectationem corporis, sed raro propter necessitatem languoris; inconsulto abbate, nusquam progrediuntur, neque aliquid ab eis sine nutu paternae jussionis assumitur: operantur autem manibus ea quibus corpus pasci possit, et adeo mens impediri non possit. Canunt autem manibus 441 operantes et ipsum laborem, tanquam divino celeumate, consolantur.

[1Kb] 13. Opus autem suum tradunt eis quos decanos vocant, eo quod sint denis praepositi, ut neminem illorum cura sui corporis tangat, neque in cibo, nec in vestimento, nec si quid aliud opus est, vel quotidianae [Col. 0800B] necessitati, vel mutuae, ut adsolet, valetutudini. Ipsi autem decani tradunt ea praeposito, praepositus autem, cum magna sollicitudine omnia disponens, praesto facit quidquid illorum vita propter imbecillitatem corporis postulat, rationem tamen etiam ipse reddit ei quem patrem vocant. Hi vero patres intellectu, tolerantia atque discretione insignes, omnibus rebus excelsi, nulla superbia consulunt his quos filios appellant, magna sua in jubendo auctoritate, magna illorum in obediendo voluntate.

[1Kb] 14. Conveniunt autem omnes frequenter nocte dieque, dato signo, festina cum properatione, ad orationem solemnium horarum, celebrantes fixa intentione cordis, usque ad consummationem psalmorum sine fastidio persistentes. Item conveniunt, diebus [Col. 0800C] singulis interpositis, dum adhuc jejuni sunt in collatione ad audiendum Patrem. Audiunt autem eum incredibili studio, summo silentio, affectusque animorum suorum, prout eos provocaverit disserentis oratio, vel gemitu, vel fletu significantes. Corpus deinde cum silentio magno reficiunt tantum quantum saluti necesse est, coercente unoquoque per parcimoniam concupiscentiam et gulam, ne gravetur eorum cor, vel in ea ipsa quae praesto sunt, parca et vilissima.

15. Itaque non solum a carnibus et a vino abstinent pro sufficientia domandarum libidinum, sed etiam ab omnibus quae ventris et gutturis provocant [Col. 0801A] appetitum. Sane quidquid necessario victui superest ex operibus manuum et epularum restrictione, tanta cura egentibus distribuitur, ut nihil remaneat, quod abundaverit. Ad cujus sanctae militiae propositum veniunt non solum 442 liberi, sed etiam plerumque et ex conditione servili, sed propter hoc a dominis liberati, vel propter hoc potius liberandi.

16. Veniunt quoque et ex vita rustica, et ex opificum exercitatione et ex plebeio labore, tanto utique felicius, quanto fortius educati. Quod si non admittantur, grave delictum est. Multi enim ex eo numero vere magni imitandique exstiterunt, nam propterea et infirma mundi elegit Deus, ut confunderet fortia, et stulta mundi elegit, ut confunderet sapientes, et ignobilia mundi, et ea quae non sunt, ut ea quae sunt [Col. 0801B] evacuentur, et non glorietur omnis caro coram Deo.

[1Kb] 17. Simili quoque modo exstant et coenobia feminarum Deo sollicite casteque servientium, quae in habitaculis suis segregatae ac remotae a viris quam longissime pia tantum sanctitatis charitate junguntur, et imitatione virtutis. Ad quas juvenum nullus accessus est, neque ipsorum quamvis gravissimorum et probatissimorum senum, nisi usque ad vestibulum necessaria praebendi, quibus indigent, gratia. His praesunt singulae gravissimae ac probatissimae, non tantum instituendis componendisque moribus, sed etiam instruendis mentibus peritae, atque paratae. Lanificio etiam corpus exercent atque sustentant, vestesque ipsas monachis tradunt, ab his invicem quod victui opus est resumentes. Hos mores, hanc vitam, [Col. 0801C] hanc institutionem tenere videntur coenobia virginum ac monachorum.

18. Monachi autem secundum humilitatem eliguntur. Multos enim ex eis cenodoxiae morbus commaculat, multos abstinentia inflat et extollit scientia. Faciunt enim nona, sed propter famam, non propter vitam aeternam, scilicet, ut aut affectent gloriam laudis, aut perveniant ad fastigium desiderati honoris. Inter hos saepius discordia oboritur, invidiaeque livor de fraternis profectibus gignitur, amor temporalium rerum grassatur, sequentes terrenas concupiscentias tanto inhianter quanto saepius et ante humanos oculos impudenter. Tales itaque nequaquam monachi vocandi sunt, quia Deo sola professione, non actione, junguntur.



443 CAPUT XVII. De poenitentibus.
[Col. 0801D]

1. Poenitentibus Job exemplum primus exhibuit, quando post funera vel flagella adhuc in sui redargutione etiam in cilicio et cinere lamenta poenitudinis [Col. 0802A] sumpsit, dicens: Idcirco ago poenitentiam in favilla et cinere (Job. XLII, 6). Post hunc nobis David poenitentiae magisterium praebuit, quando gravi vulnere lapsus, dum audisset a propheta peccatum suum, confestim poenituit, et culpam suam poenitentiae confessione sanavit (II Reg. XII).

[1Kb] 2. Sit Ninivitae, et alii multi peccata sua confessi sunt, et poenitentiam egerunt, displicuerunt sibi quales fuerint, et quales per Deum facti sunt illi placuerunt (Jonae III). Est autem poenitentia medicamentum vulneris, spes salutis, per quam peccatores salvantur, per quam ad misericordiam Deus provocatur, quae non tempore pensatur, sed profunditate luctus et lacrymarum. Poenitentia nomen sumpsit a poena, qua anima cruciatur et caro mortificatur.

[Col. 0802B] [1Kb] 3. Hi vero qui poenitentiam agunt, proinde capillos et barbam nutriunt, ut demonstrent abundantiam criminum, quibus caput peccatoris gravatur. Capilli enim pro vitiis accipiuntur, sicut scriptum est: Crinibus peccatorum suorum unusquisque constringitur (Prov. V, 22). Vir quippe si comam nutriat, ignominia est illi, ut ait Apostolus (I. Cor. XI). Ipsam ergo ignominiam suscipiunt poenitentes pro merito peccatorum.

[1Kb] 4. Quod vero in cilicio prosternuntur, per cilicium quippe recordatio est peccatorum propter hoedos ad sinistram futuros. Inde ergo confitentes in cilicio prosternimur, tanquam dicentes: 444 Et peccatum meum contra me est semper. Quod autem [Col. 0802C] cinere asperguntur, vel ut sint memores quia cinis et pulvis sunt; vel quia pulvis, id est, impii facti sunt; unde et illi praevaricatores primi homines recedentes a Deo, malisque factis offendentes Creatorem, in pulverem, unde primo sumpti sunt, redierunt. Bene ergo in cilicio, et cinere poenitens deplorat peccatum, quia in cilicio asperitas est, et punctio peccatorum, in cinere autem pulvis ostenditur mortuorum.

5. Et idcirco in utroque poenitentiam agimus, ut et punctione cilicii agnoscamus vitia, quae per culpam commisimus: et per favillam cineris perpendamus mortis sententiam, ad quam peccando pervenimus. Poenitentiae autem remedium Ecclesia catholica in spe indulgentiae fidenter alligat exercendum. Et post [Col. 0802D] unum baptismi sacramentum, quod singulari traditione commendatum sollicite prohibet iterandum, medicinali remedio poenitentiae subrogat adjumentum.

[1Kb] 6. Cujus remedii egere se cuncti agnoscere debent [Col. 0803A] pro quotidianis humanae fragilitatis excessibus, sine quibus in hac vita esse non possumus: horum duntaxat dignitate servata, ita ut a sacerdotibus et Levitis, Deo tantum teste, fiat; a caeteris vero, antestante coram Deo solemniter sacerdote, ut hoc tegat fructuosa confessio quod temerarius appetitus aut ignorantiae notatur contraxisse neglectus. Ut sicut in baptismo omnes iniquitates remitti, vel per martyrium nulli peccata credimus imputari, ita per poenitentiae compunctionem fructuosam universa fateamur deleri peccata. Lacrymae enim poenitentium apud Deum pro baptismate reputantur. Unde quamlibet magna sint delicta, quamvis gravia, non tamen est in illis Dei misericordia desperanda.

[1Kb] 7. In actione autem poenitudinis (ut supra dictum [Col. 0803B] est) non 445 tam consideranda est mensura temporis quam doloris; cor enim contritum et humiliatum Deus non spernit. Verumtamen quanta in peccando fuit ad malum abruptae mentis intentio, tanta necesse est in lamentatione devotio. Duplex est autem poenitentiae gemitus, vel dum plangimus quod male gessimus, vel dum non agimus quod agere debebamus. Ille autem vere poenitentiam agit, qui nec poenitentiam praeteritorum negligit, nec adhuc poenitenda committit. Qui vero lacrymas indesinenter fundit, et tamen peccare non desinit, hic lamentum habet, sed mundationem non habet.

8. Si qui autem per gratiam Dei ad poenitentiam convertuntur, perturbari non debent si rursus post emendationem relicta vitia cor pulsent, dum non [Col. 0803C] possint bonae conversationi nocere, si talis cogitatio non erumpat in consensum, vel opera. Ferre enim sine perfectione vitiorum cogitationes non est ad damnationem, sed ad probationem; neque est occasio subeundi discriminis, sed potius augendae virtutis. Nam et si quis circa finem suum per poenitentiam [Col. 0804A] desinat esse malus, non ideo debet desperare, quia in termino est ultimo vitae, quoniam Deus non respicit quales antea fuimus, sed quales circa finem vitae existimus.

[1Kb] 9. Ex fine enim suo unumquemque aut justificat, aut condemnat, sicut scriptum est: Ipse judicat extrema terrae (I Reg. II, 10); et alibi: Universorum finem ipse considerat (Job. XXVIII, 24). Proinde non dubitamus circa finem justificari hominem per poenitentiae compunctionem. Sed quia raro id fieri solet, metuendum est, ne, dum ad finem differtur conversio sperata, ante occupet mors quam subveniat poenitentia. Quare etsi bona est ad extremum conversio, tamen multo melior est quae longe ante finem agitur, ut ab hac vita securius transeatur.



446 CAPUT XVIII. De virginibus.
[Col. 0804B]

[1Kb] 1. Nunc autem quae sit sacrae virginitatis integritas, vel a quo tam sancti propositi studium sit exortum, breviter intimabo. Quantum enim ad Vetus Testamentum attinet, Elias, Jeremias et Daniel castitatis et continentiae bono primi studuisse noscuntur. Quantum vero ad Novum, virorum virginum caput est Christus, feminarum virginum caput est Maria. Ipsa earum auctrix, ipsa mater nostri capitis, qui est virginis filius, et virginum sponsus. Inde agmina virorum et puellarum sanctarum, inde sectatores et sectatrices perpetuae continentiae pullularunt, castigantes se, nec solum in corpore, sed etiam in ipsa concupiscentiae radice castrantes, coelestemque [Col. 0804C] atque angelicam vitam in terrena mortalitate meditantes, atque in carne corruptibili incorruptionem perpetuam retinentes, quibus cedit omnis fecunditas carnis, omnis pudicitia conjugalis.

[2Kb] 2. Nam cum et ipsa universa Ecclesia virgo sit, desponsata uni viro, sicut dicit Apostolus (II Cor. [Col. 0805A] XI), quanto digniora honore sunt membra ejus, quae hoc custodiunt etiam in ipsa carne quod tota custodit in fine? Sic tamen laudetur virginitas, ne nuptiae condemnentur. 447 Oportet enim non damnare quod bonum est, sed addere quod melius est. Ante adventum quippe Christi conjugia placuere Deo, post adventum virginitas. Prima enim Dei sententia crescere et generare praecepit, secunda continentiam suasit. Non enim jam locus est voci illi: Crescite, et multiplicamini (Gen. I, 18). Quia jam alia vox supervenit, dicens: Vae praegnantibus et nutrientibus (Luc. XXI 23). Et illud: Tempus jam in collecto est. Restat ut qui uxores habent, tanquam non habentes sint (I Cor. VII).

[1Kb] 3. Et nisi fallor, unius ejusdemque Dei pronuntiatio [Col. 0805B] est. Tunc quidem Deus in primordio sementem generis emisit, indultis conjugiorum habenis, donec mundus repleretur; nunc vero sub extremitatibus temporum compressit quod emiserat, et revocavit quod indulserat. Unde et Salomon praevidens in spiritu ait: Tempus amplexandi, tempus longe fieri ab amplexu (Eccle. 3). Quia praecepti veteris est ut terra procreationibus impleretur, novi autem ut continentia atque virginitate coelum adimpleatur. Quam tamen adeo ardui sublimisque praemii esse constat, ut dicentibus apostolis quodam loco: Si sic est hominis causa cum muliere, non expedit nubere, responderit Dominus: Qui potest capere capiat (Matth. XIX).

[1Kb] 4. Non ergo praeceptum de continentibus, sed suasio [Col. 0805C] est; nec injungitur virginitas, ut sit necessitatis, sed ut voluntatis possit esse, laudatur, Apostolo protestante: »De virginibus autem praeceptum Domini non habeo, sed consilium do, tanquam et ipse scientiam Dei habens. Existimo enim hoc bonum esse propter instantem necessitatem, quoniam bonum est homini sic esse« (I Cor. VII). At vero qui tentationem carnis non tolerant, necesse est ut portum conjugii petant, unde et idem Apostolus: Qui se (inquit) non continet nubat; melius est enim nubere quam uri. Et iterum: Si acceperis uxorem, non peccasti; si nupserit virgo, non peccavit. Et si non vis major esse, esto vel minor, quia liberae voluntatis es.

448 Nuptiae enim peccatum non sunt, sed per sollicitudinem mundi qui nubunt legem Dei servare vix [Col. 0805D] possunt. Aliter illos dicit non peccare, si nubant qui nondum voverint Deo castitatem. Caeterum vel qui in corde suo promisit, si aliud fecerit, habet damnationem, quia primam fidem, sicut ait Apostolus, irritam fecit. Quod enim erat per naturam licitum, per votum sibi fecit illicitum, sicut Ananias et Sapphira, quibus de [Col. 0806A] pretio possessionis suae retinere nihil licuit, ob quam causam et subita morte prostrati sunt (Act. V.).

[1Kb] 6. In Evangelio autem virginum diversa genera memorantur, sed illis specialiter regni possessio deputatur, qui se amore Dei castraverunt, id est, non quos impossibilitatis necessitas cogit, sed quos voluntas fecit continentes. Sic enim scriptum est, Domino disputante: »Sunt enim spadones qui ita nati sunt; sunt et alii qui ab hominibus facti sunt, et sunt qui se ipsos castraverunt propter regnum coelorum« (Matth. XIX). Quibus etiam per Isaiam prophetam dicit se daturum in domo sua et in muris suis locum nominatum meliorem multo quam filiorum ac filiarum (Isai. LVI).

7. Nam illis qui sic nascuntur, aut quibus ipsum [Col. 0806B] virile membrum debilitatur, ut generare non possint (sicut sunt eunuchi potentum et regum) sufficit utique quod Christiani sunt, et Dei praecepta custodiunt, eo tamen proposito, ut conjuges, si potuissent, haberent, ideoque caeteris conjugatis in domo Dei fidelibus adaequantur, quia castrati sunt propter saeculum, non propter regnum coelorum; neque enim uxores animi virtute, sed carnis necessitate non ducunt.

[1Kb] 8. Quantum autem sit in virginibus sanctitatis donum, ut etiam Joannes eos tantum Agni vestigiis inhaerere praescribat qui contaminati mulierum conventibus non fuerint (Apoc. XIV)? Ipsi enim sunt duodecies duodena millia sanctorum citharoedorum illibatae virginitatis in corpore, inviolatae castitatis in corde, [Col. 0806C] qui sequuntur Agnum, quocunque ierit, quem nemo sequi vel audet, vel valet, nisi tantum 449 virginitas. Sequuntur itaque Agnum et caeteri fideles, qui virginitatem corporis amiserunt, sed non quocumque ierit, sed quo usque ipsi potuerunt.

9. Unde, ne tantae sanctitatis donum superbia corrumpatur, cavendum est; multos enim extollit virginitas, elevat continentia, fidenter dico, facilius sequuntur Agnum, et si non quocunque ierit, certe quousque potuerint, conjugati humiles quam superbientes virgines. Quomodo enim sequitur, ad quem non vult accedere? Aut quomodo accedit, ad quem non venit ut discat quoniam mitis est et humilis corde? Pergant ergo viam sublimitatis virgines, pede humilitatis [Col. 0806D] sequantur Christum, tenendo perseveranter quod voverunt ardenter; ita ut professae ac servatae integritati caeteris etiam moribus congruant, sine quibus procul dubio otiosa et inanis manet virginitas. Boni enim actus si addantur virginitati, angelicam vitam hominibus et coeli mores exhibent terris.

[Col. 0807A] 10. Illae ergo virgines esse probantur, quae sic continentiae inserviunt, ut nullis criminibus nulloque terrenae sollicitudinis onere praegraventur. Curam enim mundi conjugalis copula gignit, Paulo docente, qui ait: Volo autem, vos sine sollicitudine esse. Qui sine uxore est sollicitus est quae Dei sunt, quomodo placeat Deo; qui autem cum uxore est, sollicitus est quae sunt mundi, quomodo placeat uxori (I Cor. VII); unde agnoscitur non posse placere Deo hujusmodi continentiae votum, quod praepeditur saecularium impedimento curarum. Nihil enim expeditos prodest esse ab actione carnis, qui illigantur saecularibus curis. Nisi tantum quod sibi majora acquirunt supplicia pro eo quod saeculum minime vincunt, qui carnem vincere potuerunt.

[1Kb] 11. Quaeritur autem cur feminae virgines in benedictione [Col. 0807B] velentur? Quarum haec causa est. In gradibus enim vel officiis ecclesiasticis feminae nullatenus praescribuntur, nam neque permittitur eis loqui in ecclesia vel docere, sed neque tangere vel offerre, neque ultius virilis muneris aut sacerdotalis officii sortem 450 sibi vendicare. Ideoque hoc tantum, ut quia virgo est, et carnem suam sanctificare proposuit, idcirco velaminis venia fit illi, ut in ecclesiam notabilis vel insignis introeat, et honorem sanctificati corporis in libertate capitis ostendat, atque mitram, quasi coronam virginalis gloriae, in vertice praeferat.



CAPUT XIX. De viduis.

[1Kb] 1. Viduarum multa exempla sunt, quarum prima in Scripturis legitur Noemi (Ruth. I), et vidua, ad [Col. 0807C] quam Elias missus esse scribitur (III Reg. XVII), et vidua Sunamitis, quae solebat Elisaeum recipere, et victum illi administrare (IV Reg. IV). Exstat et Judith illa admirabilis vidua, quae de Holoferne Assyriorum principe triumphavit, salvumque pudorem, hoste devicto, revexit (Judith. XIII). In Novo autem Testamento Anna prima vidua legitur, quae Dominum cognovit infantem, quae meruit gratiam divinitatis ejus [Col. 0808A] agnoscere, antequam potuisset verbum ejus audire (Luc. II).

[2Kb] 2. Cujus quidem gradus virginitati pene conjunctus est; unde et Christum, quem virgo peperit, vidua prima cognovit. Felix ergo virgo, quia intacta; fortior vidua, quia experta: utrisque tamen est apud Deum merces, major illa, subsequens ista. Illam autem 451 viduam Apostolus vocat, quae post unius conjugii torum interceptum exinde sexui renuntiat. Dicit enim: Vidua eligatur non minus annorum sexaginta, unius viri uxor (I Tim. V). Unde consequens est ut quae plurimis fuit nexa maritis careat verae nomine viduitatis.

[1Kb] 3. Quales esse viduae debeant, idem Apostolus expressit, dicens: Si fuerit in operibus bonis, testimonium [Col. 0808B] habens, utique sicut Tabitha (Act. IX): si filios educavit, subauditur Deo: Si hospitio suscepit, si sanctorum pedes lavit, si tribulationem patientibus subministravit, hoc est, aegrotis, vel in carcere positis, si omne opus bonum subsecuta est; breviter universa concludens, ut in omnibus sint exempla vivendi. Et iterum: Anus similiter in habitu sancto (Tit. II); utique ut ipse earum incessus, motus, vultus, sermo, silentium quamdam sacrae continentiae praeferat dignitatem.

[1Kb] 4. Post haec adjecit: Non criminatrices, non multo vino servientes, sed parvo utentes. Nam solent hae aetates, quae corporis frixere luxuria, vino se dedere pro libidine. Post haec additur: Bene docentes, ut [Col. 0808C] prudentiam doceant. Docere illis quidem permisit, sed feminas; et hoc non in ecclesia, sed privatim; nam hoc genus muliercularum solet esse garrulum. Unde et curiosas, et verbosas quasdam viduas idem Apostolus notat, et hoc vitium dicit venire ex otio: Simul autem (inquit) et otiosae discunt circuire domos (I Tim. V), scilicet dum nullo timore detentae, nec mariti potestati subjectae, non solum otiosae, verum [Col. 0809A] etiam curiosae discurrunt, loquentes quae non oportet.

5. Praedicat autem idem Apostolus damnationem habere viduas, quae post propositum continentiae nubere cupiunt. Cum enim, inquit, luxuriatae fuerint in Christo, nubere volunt, habentes damnationem, quia primam fidem irritam fecerunt, id est, quia in eo quod primo voverant, non steterunt. Nec tamen ait, nubunt, sed nubere volunt; multas enim earum revocat a nubendo 452 non amor praeclari propositi, sed aperti dedecoris timor.

[1Kb] 6. Igitur quae nubere volunt, et ideo non nubunt, quia impune non possunt, hae melius non voverent et nuberent quam urerentur (I Cor. VII), id est, quam occulta flamma concupiscentiae vastarentur, [Col. 0809B] quas poenitet professionis, et piget confusionis, quae nisi correctae cor dirigant, et Dei timore rursum libidinem vincant, in mortuis deputandae sunt, si in deliciis agant. Unde dicit Apostolus: Quae autem in deliciis agit, vivens mortua est (I Tim. V), sive in laboribus, atque jejuniis nulla cordis correctione, sed magis ostentationi quam emendationi servientibus.



CAPUT XX. De conjugatis.

[1Kb] 1. De conjugatis lex naturae a saeculo est. Deus enim fecit Adam, et dedit ei adjutorem Hevam cum procreationis subsecuta sententia, dicens: Crescite, et multiplicamini, et replete terram (Gen. I). Sed facta eadem mulier prius solatio quam conjugio fuit, donec [Col. 0809C] a paradiso inobedientia ejiceret quos intra paradisum obedientia tenuisset, ac post beatae sedis excessus mulierem suam pulsus agnosceret, libro Geneseos edocente: Et cognovit Adam mulierem suam, et concepit, et peperit filium (Gen. IV).

[1Kb] 2. Ergo adjectum laborem nuptiae praecesserunt, et tribulos spinasque passuri praevios adjecere conventus; secuta in procreationibus taedia; unde et pariturae tale praecessit edictum: In dolore, inquit, et moerore paries filios (Gen. III); quos utique sic creatos diversi (ut cernimus) casus luctusque subriperent. [Col. 0810A] Unde et Apostolus praedicans, ait: Tribulationem tamen carnis habebunt hujusmodi (I Cor. VII). Non tamen conjugiorum honorabilis torus et immaculatum cubile sine fructu est (Hebr. XIII). Nempe soboles inde sanctorum, et quod laudatur in virginitate, conjugii est. Ideoque nec peccatum nuptias dicimus, nec tamen eas bono virginalis continentiae vel etiam vidualis coaequamus.

453 [1Kb] 3. Conjugia autem tantum per se bona sunt; propter ea vero quae circa illa sunt, mala fiunt. Per id namque mala fiunt, per quod dicit Apostolus: Qui autem cum uxore est cogitat quae sunt mundi; et iterum: Propter fornicationem unusquisque suam uxorem habeat (I Cor. VII). Quod autem non unus et multae, sed unus et una copulantur, ipsa prima divinitus [Col. 0810B] facta conjunctio in exemplum est. Nam cum Deus hominem figurasset, eique parem necessariam prospexisset, unam de costis ejus mutuatus, unam illi feminam finxit, sicque Adam et mulier Heva, unis inter se nuptiis functi, formam hominibus de originis auctoritate et prima Dei voluntate sanxerunt. Item secundum spirituales nuptias, sicut unus Christus et una Ecclesia, sic unus vir et una uxor tam secundum generis documentum quam secundum Christi sacramentum.

[1Kb] 4. Numerus autem matrimonii a maledicto viro coepit. Primus Lamech duabus maritatus tres in unam carnem effecit. Sed dices quod et patriarchae simul pluribus uxoribus usi sunt; ergo propterea licebit nobis plures ducere. Sane licebit, si qui adhuc [Col. 0810C] typi alicujus futuri sacramenti supersunt, quibus plures nuptiae figurentur. Secundas autem nuptias propter incontinentiam jubet Apostolus (I Cor. VII); melius est enim denuo uni viro nubere, quam explendae libidinis causa cum plurimis fornicari. Saepius enim nubendi licentia jam non est religionis, sed criminis.

[1Kb] 5. Nam quod in ipsa conjunctione connubia a sacerdote benedicuntur, hoc etiam a Deo in ipsa prima conditione hominum 454 factum est, sic enim scriptum est: Fecit Deus hominem: ad imaginem [Col. 0811A] Dei fecit eum, masculum et feminam creavit eos, et benedixit eos, dicens: Crescite et multiplicamini (Gen. I). Hac ergo similitudine fit nunc in Ecclesia qua tunc factum est in paradiso. Quod vero eisdem virginibus legitime nubentibus univirae pronubae adhibentur, scilicet propter monogamiam, etsi auspicii causa fit, tamen boni auspicium est.

[1Kb] 6. Quod vero eaedem feminae, dum maritantur, velantur, scilicet ut noverint se per haec viris suis esse subjectas, et humiles, unde et ipsum velamen vulgo mavortem vocant, id est, Martem, quia signum maritalis dignitatis ac potestatis in eo est. Caput enim mulieris vir est (I Cor. XI), licet et proinde velentur, dum nubunt, ut verecundiam muliebritatis agnoscant, quia jam sequitur inde quod pudeat. Unde [Col. 0811B] Rebecca, cum ad sponsum duceretur, simul ut eum ipsa conspexit, salutationem vel oscula non sustinuit; sed statim sentiens quod esset futura, pallio caput velavit (Gen. XXIV); obnubere enim cooperire dicitur. Hinc etiam et nuptae dictae, quod vultus suos velant, unde et nubes dictae, eo quod aethera obtegant.

[1Kb] 7. Quod autem nubentes post benedictionem a Levita uno vinculo copulantur, videlicet ne compagem conjugalis unitatis disrumpant. At vero quod eadem vitta candido purpureoque colore permiscetur, candor quippe ad munditiam vitae, purpura ad sanguinis posteritatem adhibetur, ut hoc signo et continentiae lex tenenda ab utrisque ad tempus admoneatur, et post haec reddendum debitum non negetur. [Col. 0811C] Quod enim dicit conjugatis Apostolus: Abstinete vos ad tempus, ut vacetis orationi (I Cor. VII), hoc ille candor 455 vittae insinuat; quod vero subjungit: Et iterum revertimini in id ipsum, hoc purpureus color ille demonstrat.

[1Kb] 8. Illud vero, quod inprimis annulus a sponso sponsae datur, fit hoc nimirum vel propter mutuae [Col. 0812A] fidei signum, vel propter id magis, ut eodem pignore eorum corda jungantur. Unde et quarto digito annulus idem inseritur, quod in eo vena quaedam (ut fertur) sanguinis ad cor usque perveniat. Antiquitus autem non amplius uno dabatur, ne pluralitas amorem unicum carperet. Penes Israel autem illicitum erat puellam viro tradere, nisi post manifestatum sanguinem maturitate.

[1Kb] 9. Apud veteres in eligendis maritis quatuor ista spectabantur: virtus, genus, pulchritudo, oratio; in feminis tria: si generosa, si bene morata esset, si pulchra. Nunc autem non genus, ac mores, sed magis divitiae in uxoribus placent; nec quaeritur quam sit femina pudica, sed potius quam formosa, quae et concupiscendi libidinem nutriat, et cunctorum [Col. 0812B] post se suspiria trahat. Pulchra enim (ut ait quidam sapiens) cito adamatur, et difficile custoditur, quod plures amant. Illae enim sunt certae nuptiae, quae in conjugio non libidinem, sed prolem requirunt; neque enim sic institutae sunt, ut carnis voluptati serviant, sed tantum ut fructum propaginis quaerant.

[1Kb] 10. Nam et ipsae dotales tabulae indicant quod causa procreandorum liberorum ducitur uxor. Quando ergo quisque luxuriose amplius vivit quam necessitas procreandorum liberorum cogit, jam peccatum est. Unde necesse est ut quotidianis eleemosynis, 456 ac precibus intercedant qui tori conjugalis pudicitiam frequentius per incontinentiam maculant. Nuptialia autem bona tria sunt: proles, fides [Col. 0812C] et sacramentum. In fide attenditur, ne praeter vinculum conjugale cum altera vel altero concumbatur; in prole, ut amanter suscipiatur, pudice nutriatur; in sacramento, ut conjugium non separetur, neque causa prolis alteri conjungantur.

[1Kb] 11. Sacramentum autem ideo inter conjugatos dictum est, quia sicut non potest Ecclesia dividi a [Col. 0813A] Christo, ita et uxor a viro (Ephes. V). Quod ergo in Christo et in Ecclesia, hoc in singulis quibusque viris atque uxoribus conjunctionis inseparabile sacramentum est. Unde et Apostolus: Praecipio, inquit, non ego, sed Dominus, uxorem a viro non discedere (I Cor. VII). Prohibet enim dimitti quacunque ex causa, ne aliis conjungatur secundum consuetudinem Judaeorum, quam Dominus interdixit, dicens: Quicunque dimiserit uxorem suam, excepta fornicationis causa, et aliam duxerit, moechatur (Matth. XIX). Solum (ut ait Hieronymus) adulterium est, quod uxoris vincat affectum, imo cum illa unam carnem in aliam diviserit, et se fornicatione separaverit, a marito non debet teneri, ne virum quoque sub maledicto faciat, dicente Scriptura: Qui adulteram tenet, [Col. 0813B] stultus et impius est (Proverb. XVIII). Ubicunque igitur fornicatio est, et fornicationis suspicio, libere uxor dimittitur.

[1Kb] 12. Quid ergo, si sterilis est, si deformis, si aetate vetula, si fetida, si temulenta, si iracunda, si malis moribus, si luxuriosa, si fatua, si gulosa, si vaga, si jurgatrix et maledica? tenenda est, 457 velis, nolis, et qualiscunque accepta, est habenda. Cum enim esses liber, sponte te servituti subjecisti. Cumque habet quis uxorem (ut ait Lactantius), neque servam, neque liberam habere poterit, ut matrimonii fidem servet. Neque enim, ut juris publici ratio est, sola mulier adultera est quae, virum habens, ab altero polluitur, et maritus, si alteram habeat, a crimine adulterii alienus habeatur, dum divina lex [Col. 0813C] duos ita in unum matrimonii corpus conjunxerit, ut adulter sit quisquis compagem corporis in diversa distraxerit. Servanda igitur fides ab utroque alteri est.

[1Kb] 13. Exemplo continentiae docenda est uxor a viro, ut se caste gerat. Iniquum est enim ut id exigas quod praestare non possis; caput est enim mulieris vir; ubi autem melius vivit mulier quam vir, capite deorsum pendet domus. Ideoque praecedere debet vir in omnibus bonis factis uxorem suam, quia caput est, ut illa imitetur virum, et sequatur vere, ut corpus caput suum, sicut Ecclesia sequitur Christum. Hortatur Apostolus conjuges ut propter orationem abstineant, atque ex consensu tempora sanctificationis observent, et sine impedimento carnali orationibus [Col. 0813D] vacent (I Cor. VII). Nam et in Veteri Testamento ante sanctificati sunt omnes a mulieribus, et sic [Col. 0814A] descendenti Deo in monte assistere meruerunt (Exod. XIX).

[1Kb] 14. Item hortatur idem apostolus mulieres subditas esse viris suis (Coloss. III); nam multae erga simpliciores viros, divitiis et nobilitate perflatae, Dei sententiae non recordantur, per quam subjectae sunt illis. Ait quippe Dominus ad mulierem: Conversio tua ad virum tuum, et ipse tui dominabitur (Gen. III, 16). Obediendum est itaque sacrae Scripturae praeceptis, et serviendum viro quadam servitute libera et dilectione plena. Etenim non est creatus vir propter mulierem, sed mulier propter virum; et cum caput mulieris vir sit, caput autem viri Christus, quaecunque uxor non subjicitur viro, hoc est, capiti suo, ejusdem criminis rea est, cujus et vir, si non [Col. 0814B] subjicitur Christo capiti suo.

458 15. Verbum autem Domini blasphematur, vel contemnitur Dei prima sententia, et pro nihilo ducitur; vel Christi infamatur Evangelium, dum contra legem fidemque naturae ea quae Christiana est, et ex Dei lege subjecta, praeesse viro desiderat, cum etiam gentiles feminae serviant viris suis communi lege naturae. Servatur ergo lex naturae, si mulier Deo simul et marito subjecta est. At contra si illa viro imperare desiderat, et ordo naturae corrumpitur, et domus illa misera et perversa vocabitur.



CAPUT XXI. De catechumenis, de exorcismo et sale.

[1Kb] 1. Jam nunc rationem sacramentorum, sive ordinem [Col. 0814C] ad fidem venientium prosequamur. Quorum gradus primus est catechumenorum, secundus competentium, tertius baptizatorum. Catechumeni sunt, qui primum de gentilitate veniunt, habentes voluntatem credendi in Christum, et quia primum exhortationis praeceptum est in lege Dei: Audi, Israel, Dominus Deus tuus, Deus unus est (Deut. VI), inde est ut is cui per sacerdotem, quasi per Moysen, Deus primum loquitur, catechumenus, id est, audiens, nominetur, scilicet, ut, unum agnoscens Dominum, relinquat errores varios idolorum.

[1Kb] 2. Puto autem et omnes a Joanne in poenitentiam baptizatos catechumenorum praetulisse figuram. Exorcizantur autem hi primum, deinde sales accipiunt, et unguntur. Exorcismus autem sermo increpationis [Col. 0814D] est contra immundum spiritum in energumenis, sive catechumenis factus, per quem ab illis diaboli nequissima [Col. 0815A] virtus et inveterata malitia, vel violenta incursio expulsa fugetur.

[1Kb] 3. Hoc significat lunaticus ille, quem increpavit Jesus, et exiit ab illo daemonium (Matth. XVII). Potestas autem diaboli exorcizatur, et insufflatur in eis, ut ei renuntient, atque, eruti a potestate tenebrarum, 459 in regnum sui Domini per sacramentum baptismatis transferantur. Quod quia parvuli per se renuntiare non possunt, per corda et ora gestantium adimpletur. Sales autem in ministerium catechumenis dandos a patribus ideo est institutum, ut eorum gustu condimentum sapientiae percipiant, neque desipiant a sapore Christi; nec sint fatui, et retro respiciant, sicut uxor Lot (Gen. XIX), ne malum exemplum dantes ipsi remaneant, ut alios [Col. 0815B] condiant.

4. Quemadmodum illa, quae, cum liberaretur a Sodomis, in via posita retro respexit, ibique remansit statua salis. Quo signo condirentur hi qui per fidem mundo et actibus desideriisque ejus renuntiant, ut affectionis pristinae non recordentur, neque ad saeculi illecebras revocentur, quia, secundum Salvatoris sententiam, ponens manum suam super aratrum, et respiciens retro, regno coelorum aptus esse non potest (Luc. IX, 62).



CAPUT XXII. De competentibus.

1. Post catechumenos secundus competentium gradus est. Competentes autem sunt, qui jam post doctrinam fidei, post continentiam vitae ad gratiam [Col. 0815C] Christi percipiendam festinant. Ideoque appellantur competentes, id est, gratiam Christi petentes; nam catechumeni tantum audiunt, necdum petunt. Sunt enim quasi hospites, et vicini fidelium, deforis audiunt mysteria, et gratiam, sed adhuc non appellantur fideles.

[1Kb] 2. Competentes autem jam petunt, jam accipiunt, jam catechizantur, id est, imbuuntur instructione sacramentorum. Istis enim salutare symbolum traditur, quasi commonitorium fidei et sanctae confessionis indicium, quo instructi agnoscant quales jam ad gratiam Christi exhibere se debeant.



460 CAPUT XXIII. De symbolo.

[1Kb] 1. Symbolum autem, quod iidem competentes [Col. 0815D] accipiunt, tali ratione institutum majores nostri dixerunt; tradunt enim his verbis. Quod post ascensionem Domini et Salvatoris nostri ad Patrem, cum per adventum sancti Spiritus discipuli ejus inflammati linguis omnium gentium loquerentur, quo [Col. 0816A] praesagio consecutum est ut nulla illis gens extera, nulla lingua barbara, inaccessa vel invia videretur, praeceptum est eis a Domino datum, ad praedicandum Dei verbum, ad singulas quasque nationes adire (Matth. XXVIII).

[1Kb] 2. Discessuri itaque ab invicem, normam prius sibi futurae praedicationis in commune constituunt, ne, localiter ab invicem discedentes, diversum aliquid vel dissonum praedicarent his qui ad fidem Christi invitabantur. Omnes igitur in uno positi, et Spiritu sancto repleti, breve sibi praedicationis indicium, conferendo in unum quod sentiebant componunt, atque hanc credentibus dandam esse regulam statuunt.

3. Symbolum autem hoc multis et justissimis ex [Col. 0816B] causis appellare voluerunt. Symbolum enim Graece et indicium dici potest, et collatio, hoc est, quod plures in unum conferunt. Id enim fecerunt apostoli in his sermonibus in unum conferendo unusquisque quod sensit. Indicium autem, vel signum, idcirco dicitur, quia illo in tempore, sicut Paulus apostolus dicit, et in Actibus apostolorum refertur (Act. XV), multi se simulabant esse apostolos Christi, nominantes quidem Christum, sed non integris traditionum lineis nuntiantes. Idcirco igitur istud indicium posuere, per quod agnosceretur is qui Christum vere secundum apostolicas regulas praedicaret.

[1Kb] 4. Denique et in bellis civilibus hoc observari ferunt, quoniam et armorum per habitus, et sonus vocis idem et mos unus est, atque eadem instituta [Col. 0816C] bellandi; sed ut nequa doli subreptio fiat, 461 symbola discreta unusquisque dux suis militibus tradit, quae Latine vel signa, vel indicia, nuncupantur, ut si forte occurrerit quis de quo dubitetur, interrogatus Symbolum prodat si sit hostis, an socius. Idcirco autem hoc patres nostri non scribi membranis, sed retineri cordibus tradiderunt, ut certum esset neminem hoc ex lectione quae pervenire interdum etiam ad infideles solet, sed ex apostolorum traditione didicisse.

[1Kb] 5. Discessuri itaque (ut dictum est) ad praedicandum istud unanimitatis et fidei suae apostoli indicium posuere. Est autem Symbolum per quod agnoscitur Deus, quodque proinde credentes accipiunt, ut noverint qualiter contra diabolum fidei certamina praeparent, [Col. 0816D] in quo quidem pauca sunt verba, sed omnia continentur sacramenta. De totis enim Scripturis haec breviatim collecta sunt ab apostolis, ut quoniam plures credentium litteras nesciunt, vel qui sciunt per occupationes saeculi Scripturas legere non possunt, [Col. 0817A] haec corde retinentes, habeant sufficientem sibi scientiam salutarem. Est enim breve fidei verbum, et olim a propheta praedictum: Quoniam verbum breviatum faciet Dominus super terram (Isai. X; Rom. IX).



CAPUT XXIV. De regula fidei.

[1Kb] 1. Haec est autem post Symbolum apostolorum certissima fides, quam doctores nostri tradiderunt. Ut profiteamur Patrem, et Filium, et Spiritum sanctum unius essentiae, ejusdemque potestatis et sempiternitatis unum Deum invisibilem; ita ut in singulis, personarum proprietate servata, nec substantialiter Trinitas dividi, nec personaliter debeat omnino confundi. Patrem quoque confiteri ingenitum, Filium genitum, Spiritum sanctum vero nec genitum, 462 nec ingenitum, [Col. 0817B] sed de Patre et Filio procedentem. Filium a Patre nascendo procedere, Spiritum vero sanctum procedendo non nasci. Ipsum quoque Filium perfectum ex Virgine sine peccato hominem suscepisse, ut quem sola bonitate creaverat, sponte lapsum misericorditer repararet; quem veraciter crucifixum, et tertia die resurrexisse, et cum eadem ipsa carne glorificata ascendisse in coelum, in qua et ad judicium vivorum et mortuorum exspectatur venturus.

[1Kb] 2. Et quod divinam humanamque substantiam in utroque perfectus una Christus persona gestaverit, [Col. 0818A] quia nec geminavit utriusque substantiae integritate personam, nec confundit geminam unitate personae substantiam. Altero quippe neutrum exclusit, quia utrumque unus intemerato jure servavit. Quod Novi et Veteris Testamenti salubris commendetur auctoritas; illa quippe per prophetiam, ista per historiam veraciter persoluta. Et quod neque de Deo, neque de creatura saeculi sit cum paganis aut cum haereticis aliquid sentiendum in his rebus, in quibus a veritate dissentiunt.

[4Kb] 3. Sed quod in utroque Testamento divina protestantur eloquia, hoc tantummodo sentiendum. Quod sive hominem, sive universa, nulla Deus necessitate creaverit, neque ullam omnino esse visibilem invisibilemque substantiam, nisi aut quae Deus sit, 463 [Col. 0818B] aut a bono Deo bona creata sit; sed Deus summe et incommutabiliter bonus, creatura vero inferius et mutabiliter bona. Et quod animae incerta sit origo. Et quod angelorum natura, vel animae non sit pars divinae substantiae, sed Dei creatura ex nihilo condita, ideoque incorporea, quia ad imaginem Dei creata.

[1Kb] 4. De pietate morum, sine qua fides divini cultus otiosa torpescit, et cum qua integritas divini cultus perficitur, ut unusquisque Deum propter Deum, et proximum in Deo diligens, usque ad dilectionem quoque inimicorum pertendendo proficiat, ut proficiendo [Col. 0819A] perveniat. Alterum quoque alterius pollui non posse peccato, ubi voluntatis par non tenetur consensio. Legitimas nuptias non credi damnandas, licet ex eis quoque originali peccato obnoxia credatur nasci posteritas, eisque jure fidelium virginum vel continentium praeferenda doceatur integritas.

5. Neque unum Trinitatis baptisma (quod nefas est) iteretur; neque pro diversitate tradentium ministrorum singulis putetur quibusque conferri, sed a Deo singulari potestate donari. De quo 464 dictum legimus: Super quem videris Spiritum descendentem, et manentem super eum, hic est qui baptizat in Spiritu sancto; et ego vidi, et testimonium perhibui, quia hic est Filius Dei (Joan. I). Et ne ponitentiae remediis non egere nos putemus, pro quotidianis humanae fragilitatis [Col. 0819B] excessibus, sine quibus in hac vita esse non possumus, ita ut poenitentiae compunctione fructuosa universa fateamur deleri peccata, sicut scriptum est: Beati quorum remissae sunt iniquitates, et quorum tecta sunt peccata. Beatus vir cui non imputavit Dominus peccatum (Psal. XXXI).

[1Kb] 6. Nullum quoque suis viribus, sed per divinam gratiam capiti Christo subjungi, atque in disruptae pacis perseverantia in unitate Ecclesiae ipsius solidari. Nec humanae voluntatis arbitrio bono quidquam deputandum existimari, sed secundum propositum voluntatis Dei omnem numerum electorum acquiri. Bona quoque temporalia bonis malisque communia a Deo creari, ejusque dispensatione singulis quibusque vel tribui, vel negari. Quorum bonorum in unoquoque [Col. 0819C] fidelium non habitus, sed usus aut improbandus est, aut probandus. Certa vero aeternaque bona solos posse bonos in futuro consequi, quorum pignore Ecclesiam nunc informatam credimus detineri, hic habentem primitias spiritus, in futuro perfectionem, hic sustentari in spe, postea pasci in re; hic videre per speculum in aenigmate, in futuro autem facie ad faciem, cum ad speciem fuerit perducta per fidem (I Cor. XIII).

[1Kb] 7. Quod donec perficiatur in nobis, ut summi Dei bonis fruamur aeternis, temporalibus fruendo in Deo, non oberimus et proximis. Eam quoque nos spem resurrectionis habere, ut eodem ordine, eademque forma qua ipse Dominus resurrexit a mortuis, nos quoque resurrecturos esse credamus in eodem corpore, [Col. 0819D] in quo sumus, vel vivimus; non naturam aut sexum mutantes, sed tantum fragilitatem et vitia deponentes. Ipsum quoque Satanam cum angelis [Col. 0820A] suis, 465 atque cultoribus aeterno incendio condemnandum, neque secundum quorumdam sacrilegam dispositionem ad pristinam, id est, angelicam dignitatem, ex qua propria malignitate cecidit, reducendum (Matth. XXV). Haec est catholicae traditionis fidei vera integritas, de qua si unum quodlibet respuatur, tota fidei credulitas amittitur.



CAPUT XXV. De baptismo.

[13Kb] 1. Baptismi sacramentum si prima repetens ab origine pandam, baptizavit Moyses in nube, et in mari, in typo et in figura, ita enim Paulus pronuntiat (I Cor. X). Habuit ergo mare formam aquae, nubes vero Spiritus sancti, manna panis vitae. Illic enim, sicut Patrum exempla docent, Aegyptius demergitur, [Col. 0820B] Dei populus resurgit renovatus sancto Spiritu, qui etiam per mare Rubrum inoffenso transivit vestigio. Baptizavit et Joannes (Matth. III), sed non ex toto Judaice; non enim solum in aqua, nec tamen in Spiritu, sed hoc solum addidit, quod in poenitentiam baptizavit, sicut ait Paulus in Actibus apostolorum, Joannes baptismo poenitentiae baptizavit populum (Act. XIX, 4). Cui tamen ideo datum est in aqua baptizare, ut Christus, qui in aqua et spiritu baptizaturus erat, Joannis baptismate manifestaretur in Israel, quando Spiritus sancti descensione et Patris voce Filius Dei palam cunctis ostensus est.

[1Kb] 2. Coepit ergo perfectum baptisma a Jesu; ipse enim baptizavit primum in Spiritu sancto, sicut et [Col. 0820C] Joannes dicit: Ego quidem baptizo in aqua, medius autem vestrum stetit, quem vos nescitis, ipse baptizabit vos in Spiritu sancto et igni (Joan. I). Haec est perfectio baptismi: Deus est enim, qui baptizat, ut possint et qui baptizantur, fieri filii Dei. Tria sunt autem genera baptismi. Primum, quo sordes peccatorum per regenerationis lavacrum abluuntur. Secundum, quo quis sanguine suo per martyrium baptizatur, 466 quo baptismo etiam Christus baptizatus est, ut et in hoc, sicut et in caeteris, formam credentibus daret, sicut dicebat ad discipulos suos, filios Zebedaei: Potestis bibere calicem quem ego bibiturus sum, et baptismo quo ego baptizor baptizari (Marc. X)? Itaque aqua et sanguis gemini est figura baptismatis: unum quo regeneramur ex lavacro, aliud quo consecramur [Col. 0820D] ex sanguine.

[1Kb] 3. Est tertium baptisma lacrymarum, quod laboriosius transigitur, sicut ille qui per singulas noctes [Col. 0821A] stratum suum lacrymis rigat (Psal. VI), qui imitatur conversionem Manasse (II Paral. XXXIII), et humilitatem Ninivitarum, per quam misericordiam consecuti sunt (Jon. III). Qui imitatur publicani illius orationem in templo stantis a longe, et percutientis pectus suum, quique nec ausus fuit oculos ad coelum elevare (Luc. XVIII). Baptismus enim aqua est, quae tempore passionis de latere Christi profluxit. Nullumque aliud elementum est, quod in hoc mundo purget universa, vivificet cuncta, ideoque cum baptizamur in Christo, per ipsam renascimur, ut purificati vivificemur.

[1Kb] 4. Fons autem origo omnium gratiarum est, cujus septem gradus sunt: tres in descensu propter tria quibus renuntiamus; tres alii in ascensu propter tria [Col. 0821B] quae confitemur; septimus vero id est, qui et quartus similis filii hominis, exstinguens fornacem ignis (Dan. III), stabilimentum pedum, fundamentum aquae, in quo omnis plenitudo divinitatis habitat corporaliter (Coloss. I). In Patre autem, et Filio, et Spiritu sancto salutaria baptismi dona consistunt. Unde nequaquam baptismi sanctificatur officio, nisi qui sub Trinitatis tingitur sacramento, sicut et Dominus ait: Ite, docete omnes gentes, baptizantes eos in nomine Patris, et Filii, et Spiritus sancti (Matth. ult.). Proinde si, omissa qualibet Trinitatis persona, baptisma detur, manifeste in regenerationis solemnitate nihil agitur, nisi tota Trinitas invocetur.

[1Kb] 5. Nam et Dominus, dum a Joanne baptizaretur, eumdem baptismum sub Trinitatis sacramento legitur [Col. 0821C] peregisse. Dicente enim Deo: Hic est Filius meus (Matth. III), Pater in voce, Filius in corpore, 467 Spiritus autem sanctus fuisse probatur in specie columbae (Luc. III). Duae sunt autem pactiones credentium. Prima enim pactio est in qua renuntiatur diabolo, et pompis, et universae conversationi illius. Secunda pactio est qua se credere in Patrem, et Filium, et Spiritum sanctum profitetur.

6. Semel autem nos oportet in Christo lavari, quia Christus semel pro nobis mortuus est. Si enim unus Deus, et fides una est, necessario et unum baptisma sit (Ephes. IV), quia et Christi mors una pro nobis est, in cujus imaginem mergimur per mysterium sacri fontis, ut consepeliamur Christo morientes huic mundo (Rom. IX), et ab iisdem aquis in forma resurrectionis [Col. 0821D] ejus emergimur, non reversuri ad corruptionem, sicut neque est reversus ad mortem. Quod etsi postea quisque praeventus fuerit in aliquo peccato, non jam lavacri beneficio, sed poenitentiae [Col. 0822A] expiatur, quae in similitudine fontis peccata mortificat.

[1Kb] 7. Perfectis autem aetate baptismum vel ad purgationem originalis noxae, vel ad abolitionem actualis peccati proficere credimus; parvulis autem, ut ab originali peccato abluantur, quod ab Adam per primam nativitatem traxerunt. Qui si priusquam regenerentur transierint, procul dubio a regno Christi alieni sunt, ipso Salvatore testante: Nisi quis renatus fuerit ex aqua, et Spiritu sancto, non intrabit in regnum Dei (Joan. III); quique iidem parvuli, alio profitente, baptizantur, quia adhuc loqui vel credere nesciunt, sicut etiam aegri, muti, vel surdi, quorum vice alius profitetur, ut pro eis respondeat, dum baptizantur.

[Col. 0822B] [1Kb] 8. Quamvis autem per regenerationem pereat originale peccatum, poena tamen mortis, quae per praevaricationem mandati introivit, manet et in eos quos a reatu originis purgat baptisma Salvatoris. Et hoc proinde, ut homo noverit, pro futurae beatitudinis spe regenerationem consequi, non ut a poena temporalis mortis possit absolvi. Illud vero, quod nec privatis nec clericis baptizare liceat, nisi tantum sacerdotibus, in Evangelio legimus sanctis apostolis tantum permissum, Jesu post resurrectionem dicente: 468 Sicut misit me pater, et ego mitto vos (Joan. XX). Et hoc cum dixisset, inspiravit, et ait: Accipite Spiritum sanctum: quorum remiseritis peccata, remittuntur eis; et quorum retinueritis, retenta erunt. Et in alio loco: Ite, docete omnes gentes, baptizantes [Col. 0822C] eos in nomine Patris, et Filii, et Spiritus sancti (Matth. ult.).

[1Kb] 9. Unde constat baptisma solis sacerdotibus esse tractandum, ejusque ministerium nec ipsis diaconibus explere est licitum absque episcopo, vel presbytero, nisi his procul absentibus, ultima languoris cogat necessitas: quod etiam et laicis fidelibus plerumque permittitur, ne quisquam sine remedio salutari de saeculo evocetur. Haeretici autem, si tamen in Patris, et Filii, et Spiritus sancti attestatione docentur baptisma suscepisse, non iterum baptizandi, sed solo chrismate et manus impositione purgandi sunt. Baptismus enim non est hominis, sed Christi; ideoque nihil interest haereticus, an fidelis baptizet.

[1Kb] 10. Quod sacramentum tam sanctum est, ut nec [Col. 0822D] homicida ministrante polluatur. Habet quidem haereticus baptismum Christi, sed quia extra unitatem fidei est, nihil ei prodest. At ubi ingressus fuerit, statim baptisma, quod habuerat foris ad perniciem, [Col. 0823A] incipit illi jam prodesse ad salutem. Quod enim accipit, approbo: sed quia foris accepit, improbo. Dum autem venerit, non mutatur, sed agnoscitur; character est enim regis mei: non ero sacrilegus, si corrigo desertorem, et non muto characterem.



CAPUT XXVI. De chrismate.

[1Kb] 1. Chrismatis unguentum Moyses primum in Exodo, jubente Domino, et composuit, et confecit, quo primi Aaron et filii ejus in testimonium sacerdotii et sanctitatis peruncti sunt (Exod. XXX). Deinde quoque et reges eodem chrismate sacrabantur, unde et christi 469 nuncupabantur, sicut scriptum est: Nolite tangere christos meos (Psal. CIV, 15), eratque eo tempore tantum in regibus et sacerdotibus [Col. 0823B] mystica unctio, qua Christus figurabatur; unde et ipsum nomen a chrismate dicitur.

2. Sed postquam Dominus noster verus rex et sacerdos aeternus a Deo Patre coelesti ac mystico unguento est delibutus, jam non solum pontifices et reges, sed omnis Ecclesia unctione chrismatis consecratur, pro eo quod membrum est aeterni regis et sacerdotis. Ergo quia genus sacerdotale et regale [Col. 0824A] sumus, ideo post lavacrum ungimus, ut Christi nomine censeamur (I Petr. II, 9).



CAPUT XXVII. De manuum impositione, vel confirmatione.

[6Kb] 1. Sed quoniam post baptismum per episcopos datur Spiritus sanctus cum manuum impositione, hoc in Actibus apostolorum apostolos fecisse meminimus. Sic enim dicitur: »Factum est, dum Apollo esset Corinthi, ut Paulus, peragratis superioribus partibus 470 veniret Ephesum, ibique cum invenisset quosdam discipulos, dixit ad illos: Si Spiritum sanctum accepistis credentes? At illi dixerunt ad eum: Sed neque si Spiritus sanctus est, audivimus. Dixitque eis: In quo ergo baptizati estis? At [Col. 0824B] illi dixerunt: In Joannis baptismate. Ait autem Paulus: Joannes baptizavit baptismo poenitentiae plebem, dicens in eum qui venturus esset post ipsum ut crederent, hoc est, in Jesum Christum. Quod cum audissent, baptizati sunt 471 in nomine Domini Jesu, et cum imposuisset illis manum Paulus, venit Spiritus sanctus super illos, loquebanturque linguis, et prophetabant (Act. XIX, 1).

[Col. 0825A] 2. Item in alio loco: »Cum audissent autem, qui erant Jerosolymis apostoli, quod accepit Samaria verbum Dei, miserunt ad illos Petrum, et Joannem. Qui cum venissent, oraverunt pro eis, ut acciperent Spiritum sanctum, nondum enim in ullum eorum descenderat, sed tantum baptizati erant in nomine Domini Jesu Christi. Tunc imponebant illis manus, et accipiebant Spiritum sanctum.«

[1Kb] 3. Spiritum autem sanctum accipere possumus, dare non possumus, sed, ut detur, Dominum invocamus. Hoc autem a quo potissimum fiat, quemadmodum papa sanctus Innocentius scripserit, subjiciam; dicit enim, non ab alio quam ab episcopo fieri licere, nam presbyteri, licet sint sacerdotes, pontificatus tamen apicem non habent.

[Col. 0826A] 4. Hoc autem solis pontificibus deberi, ut vel consignent, vel ut Paracletum Spiritum tradant, quod non solum consuetudo ecclesiastica demonstrat, verum et superior illa lectio Actuum apostolorum, quae asserit et Petrum et Joannem esse directos, qui jam baptizatis traderent Spiritum sanctum (Act. VIII). Nam presbyteris, seu extra episcopum, sive praesente episcopo, cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum Paracletum.

[1Kb] 5. Haec sunt pauca ex multis quae probabilium virorum novimus percepisse doctrinis, quorumque eloquia proinde quibusdam in locis a nobis interjecta esse noscuntur, ut sermo noster paternis sententiis [Col. 0826B] firmaretur. Ora pro me.




[Col. 0825]
SANCTI ISIDORI HISPALENSIS EPISCOPI SYNONYMA DE LAMENTATIONE ANIMAE PECCATRICIS. (C,S)*



Prologus prior.

472 [4Kb] 1. In subsequenti hoc libro, qui nuncupatur Synonyma, id est, multa verba in unam significationem coeuntia, sanctae recordationis Isidorus, archiepiscopus Hispalensis, introducit personam hominis, lamentantis in aerumnis praesentis saeculi, seque deflentis pene usque ad desperationis defluxum, cui mirabili concursu ratio obvians, leni hunc moderamine consolatur, atque a lapsu desperationis ad spem 473 veniae reformat, et quemadmodum tergiversantis mundi lapsum evitet, formulamque vitae spiritualis arripiat, mirabiliter docet.

[Col. 0827] 2. Deinde usque ad contemplationis ascensum summopere eum provehens, usque in arcem perfectiouis adducit. Is denique in perfectum virum perductus, eidem rationi debitas grates exsolvit. In quo quidem opere quisquis intenta mente lector nititur pergere, sine dubio reperiet quo pacto caveat vitia, quomodo defleat peccata commissa, et qualiter per lamenta poenitentiae reparatus, ad fructum sanctae operationis accedat, ut non cum mundi concupiscentiis pereat, sed aeternis praemiis remuneratus vivat cum Christo Domino nostro, qui cum Patre et Spiritu sancto vivit, et regnat Deus in saecula saeculorum. Amen.



Prologus alter. Isidorus lectori salutem.

[1Kb] 3. Venit nuper ad manus meas quaedam schedula, quam Synonyma dicunt; cujus formula persuasit animo quoddam lamentum mihi, vel miseris condere. Imitatus profecto non ejus operis eloquium, sed meum volum.

474 [4Kb] 4. Quisquis ergo ille es, libenter id perlege, et dum adversitatibus mundi tangeris, te ipsum censorio judicio discute, et statim agnosces quia quascunque afflictiones pateris in hoc saeculo, retributione tibi justissima inferuntur. Duorum autem personae hic inducuntur, deflentis hominis, et admonentis rationis.



LIBER PRIMUS.

[Col. 0827C] [1Kb] 5. Anima mea in angustiis est, spiritus meus [Col. 0828C] aestuat, cor meum 475 fluctuat, angustia animi [Col. 0829A] possidet me. Angustia animi affligit me, circumdatus sum omnibus malis, circumseptus aerumnis, circumclusus adversis, obsitus miseriis, opertus infelicitate, oppressus angustiis, non reperio uspiam tanti mali perfugium, tanti doloris non invenio argumentum, evadendae calamitatis indicia non comprehendo, minuendi doloris argumenta non colligo, effugiendi funeris vestigia non invenio, ubique me infelicitas mea persequitur, domi forisque mea calamitas me non deserit.

[1Kb] 6. Ubicunque fugio, mala mea me insequuntur; ubicunque me convertero, malorum meorum me umbra comitatur; velut umbram corporis, sic mala mea fugere non possum. Ego ille homo ignoti nominis, homo obscurae opinionis, homo infimi generis, [Col. 0829B] cognitus per me tantum, cognitus tantum mihi; nulli unquam malum feci, nulli calumniatus sum, nulli adversus exstiti; nulli molestiam intuli, nulli inquietus fui, sine ulla querela apud homines vixi; vitam meam omnes laedere nituntur, omnes contra me frendent atque insaniunt, conserta manu in me pericula ingerunt, ad exitium me pertrahunt, ad periculum me adducunt, ad discrimen vocant meam salutem.

[1Kb] 7. Nullus mihi protectionem praebet, nullus defensionem adhibet, nullus adminiculum tribuit, nullus malis meis succurrit, desertus sum ab omnibus hominibus; quicunque me aspiciunt, aut fugiunt, aut fortasse me persequuntur, intuentur me quasi infelicem, et nescio quae loquuntur mihi in dolo verbis pacificis; occultam malitiam blandis sermonibus ornant, et [Col. 0829C] aliud ore promunt, aliud corde volutant. Opere destruunt quod ore promittunt, sub pietatis habitu animo venenato incedunt. Velant malitiam fuco bonitatis, calliditatem simplicitate occultant, amicitiam dolo simulant, ostendunt vultu quod in corde non gestant. Cui credas? cui fidem habeas? quem proximum sentias? ubi jam fides? periit fides, 476 ablata est fides, nusquam tuta fides. Si legitimum nihil est, si veritas judicii nulla est, si aequitas abjicitur, si jus non creditur, si justitia cunctis negatur, pereunt leges, avaritia judicante.

[1Kb] 8. Crevit avaritia, periit lex cupiditatis amore, jura nihil valent, praemia et dona legibus vires tulerunt. Ubique pecunia vincit, ubique judicium venale est; nullus legibus metus, nullus judicii timor. Impunita [Col. 0830A] manet male vivendi licentia, nemo peccantibus contradicit, nec scelus ulciscitur quisquam. Omne crimen inultum manet, iniqui salvi fiunt, innocentes pereunt, boni indigent, improbi abundant, scelerati potentes sunt.

[1Kb] 9. Justi egent, iniqui honorantur, justi despiciuntur, iniqui laetantur, justi in moerore et luctu sunt. Impius praevalet adversus justum, damnant mali bonos, honoratur iniquus pro justo, justus damnatur pro impio, innocentes pro nocentibus pereunt, nulla re impediente.

[102Kb] 10. Nulla causa, nulla criminatione, nulla malitia crimen mihi objiciunt, crimen mihi impingunt, criminis nodos contra me nectunt. Criminis et suspicionis [Col. 0830B] locum in me convertunt. In crimen me periculumque deducunt, objiciunt mihi crimen, cujus non habeo conscientiam. Nihil exploratum est, nihil patefactum est, nihil investigatum est, nihil repertum est, non tamen quiescunt adversum me mala confingere, non quiescunt falsa testimonia praeparare, non desinunt accusatores objicere, judices non sinunt conscribere.

477 11. Testium et judicum falsa et crudeli sententia judicor. Testium falsa sententia ad necem innocens ducor. Ex eodem concilio testes, ex eodem judices, ex eodem coetu accusatores. Improbos judices opponunt, falsos testes objiciunt, in quorum testimonio confidentia est. Nemo ab illis dissentit, nemo discordat, nemo consilium eorum repudiat. Cui dicam? cui credam? [Col. 0830C] cui loquar? quem adeam? a quo consilium petam? in quo animum meum ponam? quem potissimum quaeram?

12. Omnibus odiosus sum, omnium charitate desertus sum, projiciunt me omnes a se, abominatione me omnes abominantur, exhorrescunt me omnes, repudiant omnes, abdicationem intendunt: volo ad eos confugere, sed minantur; cupio eorum deprecari vestigia, sed fugiunt, adversantur et odiunt; supplicando propitios eos habere volo, illi autem magis molesti sunt; interdum adjungunt se ficta charitate, non ad consolationem, sed ad tentationem; loquuntur simulate, et si tacent, non est simplex silentium; quaerunt quod accusent, quaerunt quid audiant, quaerunt quid prodant, explorant unde decipiant.

[Col. 0831A] [1Kb] 13. Ego autem, reclinato capite, humiliato vultu, deposita facie, sileo, taceo, in incepto persisto silentio, ori meo custodiam posui, ori meo signaculum dedi, vocem a sermone repressi, linguam a locutione retraxi; etiam de bono interrogatus taceo, malui enim reticere improbis quam respondere. Illi autem non quiescunt, illi amplius saeviunt; percussum amplius persequuntur, magis magisque irruunt super me, obstrepunt super me clamoribus, jactant in me petulanter convicia voce, habitu, strepitu.

14. Super me prosiliunt, voce aperta contumelias et opprobria super me jactant, et, ab alio provocati, in me omnes concitantur, ad me omnes arma convertunt: omnes in me saeviunt, omnes in exitium meum intendunt, omnes in mortem meam manus [Col. 0831B] suas praeparant. In tanto igitur metu, in tanto pavore, in tanta formidine contabui miser, pallui miser, exsanguis effectus sum, 478 emarcuit cor meum, pavore aestuo, formidinis metu tabesco, timor et tremor animam meam quassaverunt.

[1Kb] 15. Sic exsilio trusus sum, sic exsilio damnatus sum, sic exsilii poenam lugeo, sic exsilii damnationem gemo, vinculo servitutis addictus, conditionis pondere pressus, servili opere mancipatus, in algore, in nive, in frigore, in tempestatibus tetris, in omni labore, in omni periculo positus. Post damna bonorum, post amissionem omnium rerum, inops et pauper effectus sum, egeo, mendico infelix, publice posco eleemosynam, egenti nemo manum porrigit, indigenti nullus succurrit, apud nullum miseratione [Col. 0831C] dignus sum, omni misericordia desolatus sum, qui misereatur non est.

[1Kb] 16. Omnes mendicantem spernunt, esurientem nec micis suis reficiunt, in os sitientis nullus distillat guttam refrigerii, nullus praebet mihi vel modicum undae rorem, effectus sum enim cunctis abominabilis. Quicunque me intuentur, omnes ut ulcerosum contemnunt, ut fetentem exspuunt, ut leprosum tangere horrent. Jacet caro astricta ferro, jacet pressa catenis, jacet ligata vinculis, jacet vincta compedibus, non desunt tormenta, non desunt cruciamenta, non desunt mihi supplicia, quotidie crudescit in me saevitia.

[1Kb] 17. Corporis mei carnifices novis me cruciatibus lacerant, inaudito genere poenarum viscera mea et [Col. 0831D] membra mea dilaniant, quidquid possunt super me [Col. 0832A] crudele excogitant, non perimor nuda morte, mille poenis extortus, mille subactus tormentis, mille laceratus suppliciis. Caro mea plagis secta computruit, semiusta latera saniem effundunt, lacerata membra putredine diffluunt, cum fletibus sanguis manat, cum lacrymis cruor stillat; nec est solus fletus lacrymarum, sed vulnerum.

[1Kb] 18. Consumptus sum dolore miser, in dolore et animus, et corpus deficit: mens jam victa est, anima dolore praeclusa est, 479 multa intolerabilia sensi, multa acerba sustinui, multa gravia pertuli; tam grave et crudele vulnus nunquam excepi, inopinato vulnere oppressus sum momentaneo interitu percussus sum, improvisa me in tantum malum calamitas vitae conjecit. Ignorantem me oppressit subita calamitas, [Col. 0832B] repentini interitus, casusque me subruerunt.

[1Kb] 19. Cur infelix natus sum? cur in hanc miseram vitam projectus sum? ut quid miser hanc lucem vidi? ut quid misero hujus vitae ortus occurrit? Utinam velocius egrederer a saeculo quam sum ingressus, quacunque jam ratione recederem? sed heu! miseris exspectata mors tarde venit. Cupienti mori jam liceat occumbere. Vivendi enim mihi taedium est, moriendi votum, sola mihi mors placet. O mors, quam dulcis es miseris! o mors, quam suavis es amare viventibus! quam jucunda es, o mors, tristibus atque moerentibus!

[1Kb] 20. Accedat ergo ad vitae magnum malum mortis grande solatium, sit vitae terminus finis tantorum malorum, det finem miseriae requies sepulturae, et [Col. 0832C] si non vita, saltem vel mors misereri incipiat. Mors malorum omnium finem imponit, mors calamitati terminum praebet, omnem calamitatem mors adimit.

[1Kb] 21. Certe vel mors subvenit miseris, melius est bene mori quam male vivere; melius est non esse quam infeliciter esse; ad comparationem miseriarum mearum feliciores sunt mortui quam viventes; parcite dolori meo, quaeso: moerori meo, quaeso, ignoscite; angustiae meae veniam date, indulgete meis doloribus, in tanto dolore contra me commoveri nolite; percussionem enim meam plango, calamitatem meam deploro, familiarem cladem miseriae meae lugeo, plura enim ministrat dolor; non valeo consolari miser, impatiens enim est dolor meus, infinitus est moeror meus. Nullatenus linitur vulnus meum, nullus [Col. 0832D] lacrymis modus est, nullus dolorum finis est, jam [Col. 0833A] nulla fiducia est animi, jam ferre non potest animus, jam victus miseriis concidit animus.

480 [1Kb] 22. O homo, quid tantum diffidis animo? cur adeo mente debilitaris? cur spem atque fiduciam omnem amittis? cur animo tantum diffunderis? quare tanta pusillanimitate dejiceris? quare in adversis adeo frangeris? Omitte tristitiam, desine tristis esse, tristitiam repelle a te, moestitiae noli succumbere, noli te multum dare moestitiae, repelle a corde tuo dolorem, ab animo exclude dolorem, inhibe doloris impetum, non perseveres in dolore, vince animi dolorem, supera mentis dolorem.

23. Qualiter? quo pacto? quomodo? quemadmodum? qua ratione? qua arte? quo consilio? quo ingenio?

[Col. 0833B] [1Kb] 24. Omni ope, omni vi, omni ingenio, omni virtute, omni arte, omni ratione, omni consilio, omni instantia sume luctamen contra corporales molestias; esto in cunctis casibus firmus, patienter tolera omnia, omnia adversa aequo animo tolera. Noli singularem tuam conditionem attendere, non est tua a te sola pensanda acerbitas, non est sola tua a te consideranda calamitas; respice similes aliorum casus, intende miserias eorum quibus acerbe aliquid accidit; dum tibi aliena pericula memoras, mitius tua portas; aliorum enim exempla dolorem relevant, alienis malis facilius consolatur homo.

[1Kb] 25. Quid incusas acerbissima tua decreta? quid causas tui periculi tantum luges? non sunt nova tua supplicia, habes exempla calamitatis. Quanti tales [Col. 0833C] casus, quanti talia pericula pertulerunt? Patienter ab uno ferendum est quod multis accidit tolerabile. Poena hujus vitae brevis est, et qui affligit et qui affligitur, mortalis est. Tribulatio hujus temporis finem habet.

[1Kb] 26. Transeunt omnia saeculi hujus, nec permanent; omne quod venit stare non potest. Nihil est tandiu, nihil tam longum, quod non brevi finiatur, omnia sub coelo finem suum habent; impossibile est ut homo sis, ut non gustes angustias: dolor, et tristitia omnibus communia sunt, omnia in hoc saeculo eventu simili sustinemus. Nemo in perpetuum expers mali est, nemo est qui in 481 hoc saeculo non doleat, nullus est qui in hac vita positus non suspiret: vita ista lacrymis plena est, vita ista a fletibus inchoat; [Col. 0833D] qui nascitur a fletu incipit vivere, flentes projicimur in hanc miseram vitam, ipse ortus sequentium dolorum est gemitus.

[1Kb] 27. Interpone ergo tibi rationem, particeps esto [Col. 0834A] rationis, praevaleat tibi ratio, tempera animum ratione, animam ratio confirmat, vim tanti moeroris reprimat ratio; confirmato animo, nullum periculum pertimescis. Oportet nos per multas tribulationes intrare in regnum Dei (Act. XIV, 21). Non sunt condignae passiones hujus temporis ad futuram gloriam, quae revelabitur in nobis (Rom. VIII, 18); quod in praesenti est, momentaneum est, et leves tribulationes in nobis: quod aeternum est, supra modum est, pondus excellens gloriae; utilis est tribulatio, utiles sunt hujus vitae pressurae.

28. Malorum pravitas non te occidit, sed erudit; pravorum adversitas non te dejicit, sed extollit; humana tentatio arguit te, non interficit; quantum enim in hoc saeculo frangimur, tantum in perpetuo saeculo [Col. 0834B] solidamur; quantum in praesenti affligimur, tantum in futuro gaudebimus. Si hic flagellis atterimur, purgati in judicio inveniemur. Semper Deus hic vulnerat quos ad salutem perpetuam praeparat. In fornace probatur aurum, tu, ut sorde careas, tribulationis camino purgaris, ut prior appareas, persecutionis igne conflaris, ut omnium peccatorum sorde purgeris, ad probationem sunt ista omnia quae sustines.

29. Non igitur murmures, non blasphemes, non dicas: Quare sustineo mala? cur affligor? ut quid mala patior? sed magis dic: Peccavi, ut eram dignus recipio. Aequalem vindictam peccati mei non sentio, minus percussum me quam merebar agnosco, juxta modum criminis minor est retributio ultionis, secundum meritum peccatorum dispar est causa poenarum, [Col. 0834C] non sunt tanta supplicia quanta exstiterunt peccata. Qui enim in flagellis murmurat, Deum 482 contra se plus irritat, furorem Dei amplius provocat, iram Dei indignantis plus sibi exaggerat.

[1Kb] 30. Qui vero adversa patienter tolerat, Deum citius placat. Si enim vis purgari, in poena te accusa, et Dei justitiam lauda; ad purgationem tuam proficit, si ea quae pateris ad justitiam Dei retuleris, si pro irrogata injuria humilis Deum glorificaveris. Corripit enim te Deus flagello piae castigationis, exercet in te disciplinam, et qui parcendo te ad se revocabat, feriendo clamat, ut redeas. Cogita, o homo, quoslibet mundi cruciatus, intende animo quascunque saeculi poenas, quoscunque tormentorum dolores, quascunque dolorum acerbitates; compara hoc totum gehennae et leve est [Col. 0834D] omne quod pateris; si times, illas poenas time; istae temporales sunt, illae aeternae; istae finem habent, illae perpetuae sunt; in istis moriendo tormenta recedunt, in illis moriendo aeternus dolor succedit.

[Col. 0835A] 31. Si enim conversus fueris, emendatio est quod pateris; conversum namque flagella a peccatis absolvunt, converso instantes plagae proficiunt ad purgationem. Qui enim hic castigatus corrigitur, illic liberatur; qui vero nec sub flagello corriguntur, et temporali poena, et aeterna damnantur, et in hoc prius judicantur saeculo, et illic denuo in futuro. His duplex damnatio est, gemina his percussio est, quia et hic habent initium tormentorum, et illic perfectionem poenarum. Vide quia manus Dei te tradidit ad poenam.

[1Kb] 32. Scito autem, o homo, nullum tibi adversari potuisse, nisi Deus potestatem dedisset; nec habuisset in te potestatem adversarius, nisi permitteret Deus, universa quae tibi accidunt absque Dei non veniunt voluntate, iniquorum potestas super [Col. 0835B] te ex Dei datur licentia. Omnes qui tibi adversantur Dei consilio faciunt, manus Dei te ad poenam tradidit, indignatio Dei te affligere jussit. Ipse iratus jussit te omnia mala experiri, nam et quod infirmaris, quod carnis morbis afficeris, quod corporis debilitatibus frangeris, quod languorum stimulis cruciaris, quod passionibus animi quateris, 483 quod mentis angustia torqueris, quod grassante impugnationis spiritu agitaris, et hoc ipsum tibi pro peccato tuo divina justitia irrogat, et ipsum pro culpa tibi divini judicii infertur sententia.

33. Omnis enim adversitas rerum delictorum tuorum meritis excitatur, tua contra te dimicant arma, sagittis tuis confoderis, telis tuis vulneraris; per quae enim peccasti, per haec et torqueris (Sap. XI, 17). [Col. 0835C] Secutus es carnem, flagellaris in carne, in ipsa gemis in qua peccasti, in ipsa cruciaris in qua deliquisti, ipsa tibi est censura supplicii, quae fuit causa peccati; unde corruisti ad vitia, inde luges tormenta.

34. O homo, discute conscientiam tuam, intende mentem tuam, examina te, loquatur tibi cor tuum, considera meritum tuum; juste argueris, juste flagellaris, justo judicio judicaris, procella justa te conterit, justitiae poena te premit, nihil enim bonum agis, nihil rectum, nihil aequum, nihil justum, nihil sanctum, nihil in te sanctitatis est, nihil pudoris, nulla memoria dignitatis, nihil Deo dignum.

[1Kb] 35. Quotidie peccas, quotidie laberis, quotidie praeceps in deterius vadis: elatio tua non recedit, superbia tua non deponitur, tumor et jactantia non [Col. 0835D] cohibentur, rapit te quoque furor, inflammat ira, clamor excitat, commovet indignatio, paratus semper ad iram supra modum irasceris, super mensuram animi furore moveris, zelare bonis solitus, invidere melioribus [Col. 0836A] solitus, alienis virtutibus semper invidus, alienis felicitatibus semper aemulus.

[1Kb] 36. Quem non lacerasti? cui unquam non detraxisti? cujus non obruisti vitam? cui non jactasti infamiam? fallax, inconstans, infidus, avarus, tenax, sterilis, inhumanus, infructuosus; non est in te ulla misericordia, cecidisti in concupiscentiis saeculi, et defluxisti in cupiditatibus mundi; flagras in terreno amore; congeris res perituras, nescit satiari cupiditatis tuae sitis; novis te 484 quotidie peccatis involvis, novis facinoribus vetera auges, non diluis scelus, sed dilatas, nec satias unquam flammam libidinosae concupiscentiae.

37. O te infelicem, non te pudet per multas aspergi libidines; corruptor libidinose, luxuriose adulter, sic [Col. 0836B] in libidines perduras? sic in flagitio perseveras? sic in luxuria permanes? sic in carnali amore persistis? Heu! quandiu, quousque errabis? quem ad finem te effrenata trahet luxuria? jam tandem peccare quiesce, jam tandem desine a scelere, aliquando mores malos commuta in melius.

[1Kb] 38. Cur in peccati sordibus manes? cur in voluntate peccandi persistis? noli diu errare miser, de malo jam mutare in melius: pone peccato finem, pone legem nequitiae, habeat culpa modum, habeat iniquitas terminum; delictorum tuorum considera magnitudinem; culpas tuas saltem verberatus agnoscito.

39. Heu me! heu infelicem me! heu miserum me! nesciebam quod pro mea iniquitate percutior, ignorabam [Col. 0836C] quod pro meo merito judicor; quod istum judicium de mea sit injustitia, tu mihi manifestasti, tu mihi indicasti, tu mihi notum fecisti, per te cognovi; quod nesciebam, jam pro certo scio, jam certum habeo; jam me non latet, manifestum est mihi satis, satis mihi est cognitum, perpensum mihi est satis, jam exploratum est mihi, occultum mihi jam non est, jam mihi non est ambiguum, jam mihi non est absconditum.

40. Inde est, homo, inde omnis ista calamitas, inde ista acerbitas, inde est ista crux, inde est ista poena, inde ista aerumna; tibi notae sunt causae, non ex aliquo casu, non ex quolibet eventu, non ex quolibet fortuitu, iste languor propriae culpae est, ista aegritudo propriae iniquitatis est. An aliud tibi videtur? an aliter [Col. 0836D] putas? an aliter existimas? an aliter sentis? an aliter contueris? an aliud judicas? an aliud deputas?

[1Kb] 41. Nihil sane, nihil prorsus, nihil penitus, nihil omnino, nihil 485 habeo, quod contradicam: cedo [Col. 0837A] veritati, negare non possum, fateor esse verum; quis hoc dubitat? quis istud ambigit? quis istud negat?

[1Kb] 42. Si ita est, si ita existimas, si certum habes, si perpensum est, si exploratum est, aufer a te jam vitium, a vitio et peccato te retrahe; fuge jam vitae maculam, fuge vitii cultum, crimen remove a te; a vanitatis te malo coerce; fuge turpitudinem vitae, puritatem vitae tene; veteres maculas ablue.

[1Kb] 43. Bene dicis, bene doces, bene instruis, bene admones, bene persuades, bene instituis; et ego optabam a peccati nexu resolvi, cupiebam a consuetudine mala retrahi, desiderabam a vitio et peccato recedere, quaerebam usum nequissimum superare. Sed heu! difficile est pravam consuetudinem vincere, [Col. 0837B] pravus usus vix aboletur, assidua consuetudo in naturam convertitur, assiduo usu in naturam mutatur vitium, animus sceleribus astrictus divelli ab eis vix potest; tanta sunt in me vitia, ut vix evelli possint, vix credo peccata mea ullo spatio temporis exolescere.

[1Kb] 44. Ultro me miserum antea vitiavi, spontaneo me dudum studio pollui, proprio me prius arbitrio perdidi, propria voluntate me maculavi. Bonus eram, sponte mea ad peccatum dilapsus sum; liber eram, sponte mea factus sum debitor mortis. Infelix ego, peccatum sponte mihi primus ipse paravi, ego prius occasionem peccandi amplexus sum, nunc peccati usu astrictus detineor, mala consuetudo me sibi graviter implicavit, usus peccandi necessitatis vinculis [Col. 0837C] me astrinxit; a delicto discedere volo, nec valeo.

45. Quare a lapsu resurgere, et non valeo usui repugnare. Trahor boni amore, retrahor malae consuetudinis lege. Longa consuetudo in me jus sibi et legem fecit, longus peccandi usus me superatum obtinuit. Peccata mea consuetudine duruerunt. Volo agere bonum, sed desideria consueta non permittunt. Consuetudine peccandi, quando nescio, sic delinquo; peccati usu, quando non opto, incurro; repugnante carnali consuetudine implere bona non valeo, pravo usui contraire nitor, sed carnis desiderio aggravor; ad justitiam me amor erigit, sed ad peccatum consuetudo constringit.

486 [1Kb] 46. Relucta contra malam consuetudinem, [Col. 0837D] contra consuetudinem peccandi tota virtute repugna; vince usum carnalem etiam cum dolore; perniciosam consuetudinem vince, quamvis cum difficultate, quamvis cum dolore usui malo resiste. Propone tibi adversus praesentis carnis ardores futuri supplicii ignem, superet aestum libidinis recordatio aeterni incendii, [Col. 0838A] memoria ardoris gehennae ardorem excludat luxuriae.

[1Kb] 47. Fornicationis poenam metus gravioris supplicii vincat, fortior dolor dolorem minorem exsuperet. Patienter leviora portabis, si graviora fueris recordatus. Versetur ante oculos tuos imago futuri judicii, praevide quae postmodum eris passurus. Futuram Dei sententiam cogita, futura Dei judicia super te formida terreat te gehennae metus, terreat te futuri judicii sententia, revocet te poenarum terror a culpa.

[1Kb] 48. Vitae tuae terminum quotidie intuere, omni hora habeto mortem prae oculis, ante oculos tuos tenebrarum semper versetur adventus. De morte tua quotidie cogita, finem vitae tuae semper considera, recole semper diem mortis incertum; esto sollicitus, ne [Col. 0838B] subito rapiaris: quotidie dies ultimus appropinquat, vitam nostram quotidie dies aufert, quotidie ad finem tendimus, quotidie viam vitae transimus, ad mortem quotidie properamus, ad vitae terminum quotidie tendimus, momentis decurrentibus ad finem deducimur.

[1Kb] 49. Nescimus quid nobis hodie contingat, nescimus quando extremum vitae tempus adveniat. Ignoramus si hac nocte animam nostram conditio mortis reposcat. Finis noster nobis absconditus est, venturi exitus ignorantia nobis incerta est. Improvisus est mortis occursus, incertus est eventus et finis omnium. Dum nescimus, repente mors venit; dum non existimamus, improviso tollimur; dum ignoramus, repente subtrahimur. Timeamus ne dies illa, tanquam fur, [Col. 0838C] nos comprehendat (I Thess. V, 2), ne nos turbo divini judicii dum ignoramus diripiat, ne nos repentinus interitus auferat, ne ignorantes subito calamitas comprehendat.

487 [1Kb] 50. Spiritus, qui ad peccandum succendit, peccantem saepe subito rapit; qui viventes inflammat, morientes subito devorat; qui inflectit ad vitia, pertrahit subito ad tormenta. Quantos ad poenam mortis improvisa calamitas stravit? quantos improvisus exitus rapuit? quanti subito subtracti deficiunt? quanti, dum mori non existimant, auferuntur? quanti ad mortem subito rapiuntur? quanti repente ad aeterna supplicia deducuntur? Aspice ergo ex alieno tormento quod timeas. Respice in alieno exitio quod pavescas, [Col. 0838D] vita foveam, in quam vides coram te alium cecidisse, pericula aliena in te pertimesce. Alienos casus tua fac esse pericula; morientis vocatio tua sit emendatio; aliorum perditio tua sit cautio.

[1Kb] 51. Retrahat te a peccato impiorum interitus. Abstrahat te a culpa pereuntium poena, delinquentium [Col. 0839A] finis te corrigat, reproborum interitus te adducat ad poenitentiam. Iniquorum poena ad tuam salutem proficiat; quod male fecisti dum potes emenda, dum potes a vitio et a peccato te revoca, dum tempus est clama, dum datur spatium luge, dum est licentia poenitere festina, dum potes plange; dum adhuc anima versatur in corpore, dum adhuc vivis, remedium tibi futurum acquire, priusquam te dies mortis praeveniat, priusquam te profundum absorbeat, priusquam te infernus rapiat, ubi jam nullus est indulgentiae locus, ubi nulla poenitentiae patet libertas, ubi nulla correctionis datur licentia, ubi nullus est ad confessionem recursus, ad veniam nullus regressus.

[1Kb] 52. Verum dicis, verum loqueris, narras mihi quod opportunum est; informas me quod magis mihi [Col. 0839B] expediat: nihil est melius, nihil gratius, nihil acceptius, nihil jucundius; nihil me magis delectat, nihil me magis gratificat. Id solum quaero, ecce scio, novi, didici istud. Illud item quaero, illud scire volo, illud nosse maxime cupio, si est spes in confessione, si est fiducia, si est remissio, si est venia, si est indulgentia, si est locus per poenitentiam regredi ad justitiam.

488 [1Kb] 53. Est plane, est utique, est prorsus, est procul dubio, est profecto. Confessio sanat, confessio justificat, confessio peccati veniam donat, omnis spes in confessione consistit, in confessione locus misericordiae est. Certissime igitur crede, nullo modo haesites, nullo modo dubites, nullatenus de misericordia Dei desperes. Habeto spem in confessione, habeto [Col. 0839C] fiduciam. Non desperes remedium sanitatis; non desperes salutem, si ad meliora convertaris. Qui enim veniam de peccato desperat, plus se de desperatione quam de commisso scelere damnat.

[1Kb] 54. Desperatio auget peccatum, desperatio pejor est omni peccato. Corrige igitur te, et indulgentiae habeto spem. Depone injustitiam, et spera vitam; depone iniquitatem, et spera salutem. Nulla tam gravis culpa est quae non habeat veniam; quamvis enim peccator sis, quamvis criminosus, quamvis sceleratus, quamvis infinitis criminibus nefandis oppressus, non denegatur tibi poenitentiae locus: facile poenitentibus divina clementia subvenit, per poenitentiam indulgentia datur, per poenitentiam delicta omnia absterguntur.

[Col. 0839D] [1Kb] 55. Heu miserum me! spem perdideram, fiduciam amiseram, diffideram animo, fractus fuerat animus, [Col. 0840A] in desperationem pene conciderat animus. Jam regressus sum ad spem, jam recepi fiduciam, spem indulgentiae jam habeo, de pietate Dei spero, de bonitate Dei non dubito, habitabo in spe, erexit me ad spem pietas ejus, dedit mihi spem vitae in poenitentia. Si Deus igitur respexerit, si in auxilium mihi accesserit, si ad implendum quod cupio adjuverit, hoc facere decrevi, hoc statui, defixum hoc in animo meo est, evelli hoc ab animo meo non potest.

[1Kb] 56. Deus tibi optata tribuat, Deus votis tuis faveat, Deus votorum tuorum te compotem faciat, Deus voluntatem tuam in bono perficiat, Deus vota tua confirmet, Deus votis tuis suffragetur, 489 Deus tibi quod optas concedat, Deus tibi ad vota tua accedere faciat, omnia Deo favente agas; ergo age dum licet, [Col. 0840B] dum mors moratur. Si igitur cordi est, si in voluntate est, si voti est, si animi est, si desiderii est, ora, pete, obsecra, ne taceas, erumpe in vocem, clama fortiter, plange iniquitates tuas, mala scelerum tuorum deplora, quae prave gessisti fletibus dilue; quae illicite commisisti, lacrymis ablue: ploratu scelera dilui solent, mala quae gessisti flendo commemora. Reatus tui dolorem plange, poenam tuam flendo cognosce, lamenta poenitentiae te lavent, moeroris tui unda te irriget, compellat te plangere fluvius lacrymarum.

[1Kb] 57. Heu mihi infelix anima! in tantis peccatis, in tantis criminibus, in tam multis iniquitatibus, quid primum plorem? quid primum plangam? quid lugeam prius? quas lacrymas sumam? non sufficit memoria [Col. 0840C] referre tantorum criminum gesta. Peccata quoque mea mihi sensum doloris tulerunt, hebetudine cordis coagulatae sunt lacrymae, obriguit animus, nullo moerore compungitur.

58. Anima mea in stuporem conversa est, insensata facta est anima mea. O lacrymae, ubi vos subduxistis? ubi estis fontes lacrymarum? ubi es moeroris unda? ubi estis lamenta? Redite, obsecro, lacrymae, movemini fontes lacrymarum, aspergite me fletibus, fluite super faciem meam, humectate maxillas meas, genas meas irrigate; date mihi planctum amarum, inter omnes enim ego gravius corrui, inter omnes deterius cecidi. Omnium impiorum poenas scelere meo vici, tartarea tormenta vix malis meis sufficiunt.

[Col. 0840D] [1Kb] 59. Non est peccatum super peccatum meum, non est iniquitas super iniquitatem meam, nequiorem me cunctis peccatoribus penso. Comparatione mea [Col. 0841A] nullus iniquus est, juste poenas debitae infelicitatis exsolvo, juste tantis suppliciis conteror, ex meo peccato mala mihi omnia advenerunt. Deus juste me affligit, justo judicio rependitur factis meis congrua vicissitudo, minus tamen retribuitur mihi quam ipse deliqui, peccatorum meorum minor vicissitudo rependitur, plagae meae culpa mea durior invenitur, 490 levior est peccato meo poena damnationis meae; gravius est quod admisi, levius est quod tolero. Gravior est culpa quam feci, minor vindicta quam perfero. Penso malum quod gessi, non est tantum quod patior.

60. Levior est plaga mea pondere peccatorum meorum. Aliud est prorsus, aliud, quod amplius me affligit, quod me magis contristat, quod me magis perturbat, [Col. 0841B] quod me magis terrificat, cui simile malum nullum est, cui incomparabilis omnis poena est, quod omnibus suppliciis antefertur, quod antecedit cuncta tormenta, quod exsuperat omnia mala.

[1Kb] 61. Heu anima! quid est quod multum metuis? quid est quod te magis corripit? quid est quod ad moestitiam te amplius impellit? quid amplius formidas? quid amplius pavescis? quid amplius metuis?

[1Kb] 62. Metuo diem judicii, metuo diem tenebrarum, diem nebulosum, diem amarum, diem durum. Perpendo quidem malum quod tolero, sed amplius quod restat formido, lugeo, quae in hac vita jam patior, sed post hanc ne graviora patiar pertimesco. Sententiam licet jam tolerem in poena, tormenta tamen gehennae formido ex culpa. Jam praesens poena me [Col. 0841C] laniat, sed futura magis conturbat. Gravia sunt quae sustineo, graviora quae in perpetuum pertimesco; de praesentibus quidem poenis doleo, sed de futuris amplius ingemisco.

[1Kb] 63. Succurre mihi, Deus meus, antequam moriar, antequam mors me praeveniat, antequam me tartara rapiant, antequam me flamma comburat, antequam me tenebrae involvant. Subveni prius quam ad tormenta properem, priusquam gehennae ignibus devorer, priusquam sine termino crucier, reus enim timore judicii tui terreor, pavore peccati iram tuam formido, immanitate sceleris examen tuum trepidus conscientia metuo.

[1Kb] 64. Si enim justus vix salvabitur, ego impius ubi ero? quid 491 faciam, dum venerit tremendi formido [Col. 0841D] judicii? cum examen judicii venerit, quid respondebo (Job XXXI, 14)? quid ero dicturus, cum ante tribunal Christi fuero praesentatus? Vae diem illum, quando peccavi! [Col. 0842A] vae diem illum, quando transgressus sum! vae diem illum, quando malum expertus sum! Utinam non illuxisset mihi! utinam non fuisset ortus super me! utinam super me non apparuisset! O dies detestanda! o dies abominanda! o dies penitus nec dicenda! quae me in hoc saeculum protulit, quae mihi claustra partus aperuit, quae ortus mei ostia reseravit. Dies illa a luce in tenebras permutetur, profunda illam caligo confundat, aeterna illam caecitas obruat, amittat temporis statum, omni memoria exstinguatur, nullis digna saeculis memoretur.

[1Kb] 65. Melius mihi fuerat non esse ortum, melius non fuisse genitum, melius non fuisse in hoc saeculo procreatum, quam aeternos perpeti cruciatus. Flete me, coelum et terra; lugete me, omnes creaturae; plorate [Col. 0842B] me, omnia elementa; ingemiscite super me, universum genus, et quo potestis vitae sensu, super me lamentum effundite; peccavi enim crudeliter, lapsus sum fortiter, cecidi graviter, corrui miserabiliter, nullum invenitur peccatum cujus sordibus non sim coinquinatus. Nullus est morbus vitiorum a quo non contraxerim contagium, nulla sordium sentina exstitit quae in me miserum non confluxerit.

[1Kb] 66. Probrosus, sceleratus, flagitiis cunctis obrutus, innumerabiliter frequentavi impudicitiam foeditatis. Ut bene viverem ultro promisi, quod pollicitus sum nunquam servavi. Semper ad peccatum meum redii, semper delicta mea iteravi, prioribus sceleribus semper deteriora conjunxi; nunquam in melius mores [Col. 0842C] mutavi, nunquam a malis factis recessi; plurimos etiam maculavi me perdens, plurimos pravis moribus ad iniquitatem converti, scelere meo multae animae perierunt, exemplis vitae meae multi subversi sunt, ego multis causa mali exstiti, per me multorum propositum maculatum est, per me nomen sanctitatis laceratum est.

492 [1Kb] 67. Orate pro me ad Dominum, omnes viri sancti; obsecrate pro me, plebs omnis sanctorum implorate pro me, omnis chorus justorum; si forte misereatur mihi Deus, si forte recipiat me, si forte deleat peccatum meum, si forte auferat iniquitatem meam, si misericordiam praestet mihi; iratus enim est super me nimis, complevit furorem suum in me, effudit iram indignationis suae super me propter multitudinem [Col. 0842D] iniquitatis meae, quia creverunt aversiones, quia multiplicate sunt praevaricationes meae. Vae mihi! quia consumptus sum; vae mihi! quia defecit [Col. 0843A] anima mea, afflicta moerore, contrita luctu, extenuata gemitu.

[1Kb] 68. Quis miserebitur tui, anima? quis consolabitur te? quis dabit lamentum pro te? magna est, siccut mare, contritio tua (Thren. II, 13), afflictio tua sicut pelagus saeviens, dolor tuus quasi fluctus tumens; quae tempestas non irruit super te? quae procellae non acciderunt tibi? omnes molestiarum rivi, omnes turbulentissimae tempestates super tuum caput intonuerunt, plena es augustia et miseriis, plena es fluctibus, plena es tempestatibus anima.

[1Kb] 69. Ubi es, custos hominum? ubi es, Redemptor animarum? ubi es, pastor? cur sprevisti me? cur avertisti faciem tuam a me? ut quid longe factus es a me, consolator animae meae? Revertere jam, Deus [Col. 0843B] meus, non me obliviscaris in finem, non me in perpetuum deseras, non me ad perdendum in potestate daemonum derelinquas. Licet offensa sit gravis, tu autem clemens, tu pius, tu multae miserationis, nullum relinquis, nullum spernis, nullum detestaris, nullum recusas a misericordia, sed ultro offers clementiam. Peccantes exspectas ut redeant.

[1Kb] 70. Quanti enim scelerati, quanti luxuriis dediti, quanti concupiscentiis saeculi saginati, bonitate tua ad indulgentiam pervenerunt? Multis non merentibus gratis peccata donasti, ostende et in me clementiam tuam, pateat et mihi venia, pateat indulgentia, 493 non abneges uni, quod plurimis es largitus. Scelera mea non defendo, peccata mea non excuso, displicet mihi quod feci, displicet quod peccavi. Offensam fateor, [Col. 0843C] errorem confiteor, culpam agnosco, vocem confessionis aperio. Suscipe, quaeso, clamorem confitentis; attende, Domine, vocem deprecantis. Audi vocem peccatoris clamantis.

[1Kb] 71. Peccavi, Deus, miserere mei; peccavi, Deus, propitiare mihi. Parce malis meis, ignosce peccatis meis, indulge sceleribus meis, deleat culpas meas gratia tua. Sana animam meam, quia peccavi tibi (Psal. XL, 5). Si enim iniquitates recordatus fueris, quis sustinebit (Psal. CXXIX, 3)? Ad examen tuum nec justitia justi secura est. Quis enim justus qui se audeat dicere sine peccato? quis praesumat coram te aliquid de justitia? nullus hominum absque peccato, nullus mundus a delicto, ecce inter sanctos nemo immaculatus. Ecce, qui servierunt Deo, non fuerunt [Col. 0843D] stabiles, et in angelis reperta est pravitas (Job IV, 18). Astra immunda sunt coram te, coeli non sunt mundi in conspectu tuo (Job XV, 15); quanto magis ego abominabilis, et putredo, et filius hominis, vermis, [Col. 0844A] qui hausi quasi gurges peccatum, et bibi quasi aquas iniquitatem, qui commoror in pulvere (Job VII, 21), qui habito in domo lutea, qui terrenum habeo fundamentum

[1Kb] 72. Memorare, Domine, quae sit mea substantia (Psal. LXXXVIII, 48), memento quia terra sum, memento quia pulvis et cinis sum (Gen. XVIII, 27), operi manuum tuarum porrige dexteram (Job XIV, 15). Consule infirmae materiae, succurre carnali fragilitati, infirmae conditioni. Pateat regressus salutis, pateant tibi vulnera mea. Coram te est aegritudo mea, tu vides quantum sauciatus sum, et languidus, medicinam qua saner tribue, medelam qua curer impende; refice infectum vitiis, reforma corruptum peccatis. Exstingue in me flammam concupiscentiae. Jacula [Col. 0844B] ignita diaboli me ultra non penetrent, non exardescant in me ulterius.

[1Kb] 73. Tu enim scis tentationes quas porto. Tu scis fluctus quos patior. Tu nosti tempestates quas tolero, ubi lapsus sim, ubi defluxus sim, ubi infelix demersus sim, tu scis. Incurri enim negligens in ruinam. 494 Corrui incautus in turpitudinis foveam, decidi in coenum flagitiorum, descendi in profundum malorum miser; erue animam meam captivam ab inferis, erue me de immanissimo abysso. Non me concludat profundum, non mihi deneget exitum.

[1Kb] 74. Ecce dies metuendus jam imminet, jam dies ultimus appropinquat, jam instat limes vitae, nihil superest mihi praeter tumulum, nihil superest praeter sepulcrum (Job XVII, 1); parce mihi, antequam eam; [Col. 0844C] munda me ab iniquitate mea, antequam ab hac vita egrediar. Solve, priusquam moriar, peccatorum meorum vincula.

[1Kb] 75. Commotus ad lacrymas tuas, ad fletus tuos compunctus sum; lamentatio tua me resolvit, lamentatio tua lacrymas mihi exigit; lamentando ad lacrymas me coegisti, lamentando ad fletum me commovisti; ad lamentum tuum lacrymas fudi, ad planctum tuum in lacrymas resolutus sum. Deus tibi veniam tribuat, Deus tibi culpas tuas parcendo ignoscat. Peccata tua Deus a te suspendat, peccata tua laxando dimittat, criminum tuorum maculas abluat, ab omni te mali labe detergat, liberet te ab imminenti peccato.

[1Kb] 76. Age itaque jam ut oportet, age ut decet, age ut [Col. 0844D] dignum est, age ut rectum est, age ut aequum est Propone ut ulterius non pecces, ne ultra delinquas statue. Cave culpas tuas iterare, cave mala repetere, ad vitium ex quo te abscidisti non revoces, quod [Col. 0845A] deliquisti non iteres, transacta mala non repetas. Post lapsum denuo non delinquas, non te polluas post lamentum, post poenitentiae luctum non redeas ad peccatum, non denuo committas deplorata delicta.

[1Kb] 77. Ne rursus facias quod iterum plangas, ne culpam pro qua veniam postulas iterare praesumas: inanis est poenitentia quam sequens culpa coinquinat, vulnus iteratum tardius sanatur, frequenter peccans et lugens vix veniam meretur. Nihil prosunt lamenta, si replicantur peccata. Nihil valet veniam a malis poscere, 495 et mala denuo iterare. Persiste ergo [Col. 0846A] in confessione, esto in poenitentia fortiter confirmatus.

[1Kb] 78. Vitam bonam quam coepisti tenere non desinas. Propositum vitae bonae conserva jugiter. Beatus eris, si permanseris; beatus, si perseveraveris; tunc erit perfectum opus tuum, si usque in finem duraveris. Salus perseverantibus promittitur, praemium perseverantibus datur: Beati qui custodiunt judicium, et faciunt justitiam in omni tempore (Psal. CV, 3). Non est beatus qui bonum facit, sed qui incessabiliter facit. Qui enim perseveraverit usque ad finem, hic salvus erit (Matth. X, 22.)



LIBER SECUNDUS.
[Col. 0845]

[Col. 0845B] 496 1. Quaeso te, anima, obsecro te, deprecor te, imploro te, ne quid ultra leviter agas, ne quid inconsulte geras, ne temere aliquid facias, ne repetatur malum, ne renascatur peccatum, ne redeat iniquitas, ne recurrat malitia, ne denuo exoriatur nequitia, ne resumat injustitia vires.

[1Kb] 2. Scito, homo, temetipsum; scito quis sis, scito cur ortus sis, quare natus sis, in quem usum genitus sis, quare sis factus, qua conditione sis editus, aut quare sis in hoc saeculo procreatus; memento conditionis tuae, naturae tuae ordinem serva. Esto quod factus es, qualem te Deus fecit, qualem te factor condidit, qualem te creator instituit.

[1Kb] 3. Serva rectam fidem, tene sinceram fidem, custodi intemeratam fidem, maneat in te recta fides. Sit in te [Col. 0845C] incorrupta confessionis fides, nulla te insipiens doctrina decipiat, nulla religio perversa corrumpat, nulla pravitas a fidei soliditate avertat. Nihil temere de Christo loquaris, nihil de Deo pravum, nihil impium sentias, nihil perverse sentiendo in dilectione ejus offendas. Esto in fide justus, habeto fidem rectam, conversationem sanctam, quam invocas fide, non abneges opere, ab omnibus quae lex vetat abstine, omnia quae Scriptura prohibet cave.

4. Non delinquas in opere, qui in fide perfectus es. Fidem turpiter vivendo non polluas, fidei integritatem pravis moribus non corrumpas, nihil contra praeceptum Dei facias; vive in bono, nullo adjuncto malo, bonos mores nulla conversatio mala coinquinet, [Col. 0846B] opera recta sinistra facta non maculent; non admisceas virtutibus vitium, non adjungas bonis malum, malum mistum bonis contaminat plurima bona. Unum malum multa bona perdit. Qui in uno peccaverit, eum omnibus vitiis subjacere scito (Jac. II, 10).

497 [2Kb] 5. Per unum enim peccatum multae justitiae pereunt. Per unum malum multa bona possunt subverti. In id, quod delectatur corpus, animum non declines, carnali delectationi consensum non praebeas. Non des animam tuam in potestatem carnis, refrena mentem ab appetitu illius. Cor tuum quotidie discute, cor tuum quotidie examina, privata examinatione occultorum tuorum latebras discute. A cogitatione noxia custodi animam tuam, mentem tuam [Col. 0846C] turpis cogitatio non subripiat; discerne cogitationes tuas, quid vites, quid facias; munda conscientiam tuam a peccato.

[1Kb] 6. Sit animus tuus ab omni pollutione purgatus. Sit mens tua pura, nullae ibi sordes resideant. Sic vitium absterge a te, ut nec animo quidpiam apud te remaneat. Scito te de cogitationibus judicandum. Deus conscientias judicat. Deus non solum carnem, sed et mentem examinat. Deus judex et de cogitationibus judicat animam. Quando titillat prava cogitatio, non consentias illi. Quando suggerit aliquid illicitum, non ibi teneas animum; primam peccati suggestionem contemne, non sinas eam in corde tuo manere. Quacunque hora venerit, expelle illam; [Col. 0847A] ut apparuerit scorpio, contere eum. Caica serpentis caput, calca pravae suggestionis initium.

[2Kb] 7. Culpam ibi emenda, ubi nascitur; in ipso initio cogitationi resiste, et evades caetera. Adversus initium cogitationis decerta, et vinces; caput cogitationis exclude, et caetera superantur. Si expuleris cogitationem a corde, non prorumpit in opere. Si cogitationi non consenseris, operi cito resistes; quem delectatio non rapit, consensio sibi non subdit. Non enim potest corpus corrumpi, 498 nisi prius animus corruptus fuerit. Dum anima labitur, statim caro ad peccandum parata est. Anima enim carnem praecedit in crimine, nihilque potest caro facere, nisi quod voluerit animus; munda ergo a cogitatione animum, et caro non peccat; si enim volueris, te omnino [Col. 0847B] superare non poterit.

8. Audi, anima, quae loquor, ausculta quae dico, attende quae moneo; nulla jam immunditia polluaris, nulla libidine maculeris, ab omni te carnis corruptela suspende, ab omni carnis corruptione te subtrahe. Luxuria in te ultra non invalescat. Libido ultra non te devincat. Custodi a fornicatione corpus tuum. Ne ulla unquam carnali cogitatione inquineris; fornicatione contaminari deterius omni peccato puta, omnibus peccatis fornicatio major est.

9. Grave peccatum est fornicatio. Fornicatio universa antecedit mala. Fornicatio gravior est morte; melius est mori quam fornicari, melius est mori quam libidine maculari, melius est animam effundere quam eam per incontinentiam perdere. Continentia hominem [Col. 0847C] Deo proximum reddit, continentia hominem Deo proximum facit, ubi manserit continentia, ibi et Deus permanet.

[1Kb] 10. Castitas hominem coelo jungit, castitas hominem ad coelum trahit. Castitati coeli regnum promittitur. Castitas haereditatem 499 coeli suppetere facit. Libido vero in infernum mergit hominem, libido ad tartara hominem mittit, ad poenas tartari hominem libido perducit.

[1Kb] 11. Quod si adhuc carnis molestias sentis, si adhuc carnis stimulis tangeris, si adhuc libidinis [Col. 0848A] suggestione pulsaris, si animum tuum adhuc fornicationis titillat memoria, si adhuc caro te impugnat, si te adhuc luxuria tentat, si adhuc libido invitat, memoriam mortis tibi objice, diem exitus tui tibi propone, finem vitae tuae ante oculos adhibe; propone tibi futurum judicium, propone tibi futura tormenta, propone tibi futura supplicia, propone tibi infernorum perpetuos ignes, propone tibi gehennae poenas horribiles.

[1Kb] 12. Ora lacrymis indesinenter, ora jugiter, precare Deum diebus ac noctibus, sit sine cessatione oratio, sit frequens oratio, sint orationis arma assidua, oratio non deficiat, insiste orationi frequenter, incumbe orationi assidue, geme semper, et plange, surge in nocte ad precem, vigila et ora, pernocta in [Col. 0848B] oratione, et prece, incumbe nocturnis vigiliis. Ad modicum clausis oculis rursum ora, oratio frequens diaboli jacula submovet.

13. Oratio continua diaboli tela exsuperat. Haec prima virtus adversus tentationum incursus. Haec prima tela adversus hostium tentamenta. Immundos spiritus precum expellit frequentia, immundos spiritus orationis evincit instantia. Daemonia oratione vincuntur, oratione daemonia superantur, omnibus malis praevalet oratio.

[1Kb] 14. Adime quoque tibi saturitatem panis, parcimonia tuum corpus castiga, jejuniis et abstinentiae inservi, pallida ora gere, aridum porta corpus. Esuri et siti, abstine et aresce; non potes tentationes vincere, nisi jejuniis erudiaris. Escis enim libido crescit, [Col. 0848C] ciborum saturitas carnis luxuriam suscitat, edacitatis vitio crescit carnis tentatio, saturitati libido semper adjuncta est, et contra 500 jejunio libido restringitur, jejunio luxuria superatur, sequestrata saturitate, non dominatur luxuria.

[1Kb] 15. Abstinentia enim carnem superat, abstinentia luxuriam frenat, libidinis impetum abstinentia frangit, libidinis virtutem abstinentia solvit; sitis et fames carnis luxuriam interimunt, fames et sitis carnis lasciviam superant. Vino quoque multo gravatur mens. Vinum virus est in animo. Vino luxuria excitatur. [Col. 0849A] Vino fomes libidinis enutritur. Venis vino repletis, luxuria in membris pullulat; pocula quippe instrumenta luxuriae sunt. Igni enim adjecto fomite magis crescit incendium; adjecta igni materia, plus augetur flamma.

[1Kb] 16. Oculi quoque prima tela libidinis; visio prima concupiscentia mulieris, mens enim per oculos capitur. Aspectus namque amoris jacula mittit, concupiscentiae libidinem nutrit aspectus; mentem illicit, animam titillat, cor vulnerat. Subtrahe igitur visum, reprime oculos a petulantia, nec eos figas in specie carnis. Nullam attendas ad concupiscendum; nullam hoc animo inspicias, ut concupiscas; tolle occasionem peccandi, aufer materiam delinquendi.

17. Si vis esse a fornicatione tutus, esto corpore et [Col. 0849B] visione discretus, corpore quippe sejunctus a peccati intentione discedis. Circa serpentem autem non eris diu illaesus; ante ignem consistens, etsi ferreus sis, aliquando dissolveris; proximus periculo diu tutus non eris, per assiduitatem cito peccat homo.

[1Kb] 18. Saepe familiaritas implicuit multos. Saepe occasio peccandi voluntatem facit. Saepe, quos voluntas non potuit, assiduitas superavit. Otiositati deditum cito luxuria subripit. Vacantem luxuria cito praeoccupat. Gravius libido urit quem otiosum invenerit. Cedit autem libido rebus, cedit operi, cedit industriae, et labori, libidinem quippe carnis saepe labor evincit, corpus enim labore fatigatum minus delectatur flagitio.

[1Kb] 19. Quapropter praecave otium, non diligas otium, non ducas in otio vitam, fatiga corpus laboribus, [Col. 0849C] exerce operis cujuslibet studium, quaere tibi opus utile, quo animi infigatur intentio, cum opere 501 vaca lectioni, vaca in lege Dei, vaca in meditatione Scripturarum; habeto in divinis libris frequentiam, assiduitas legendi sit tibi, sit tibi frequens lectio, sit quotidiana legis meditatio. Lectio vitae demit errorem, lectio a mundi subtrahit vanitate, lectione sensus et intellectio augetur; lectio docet quid caveas, lectio ostendit quo tendas. Multis proficis, cum legis, si tamen facias quod legis. [Figure: [Character] 1Kb] Jam etsi caetera bona placent, si et alia grata sunt, si in voluntate sunt, si in voto sunt, si in bonis cunctis animus est intentus, si in bonis cunctis animus est paratus.

20. Esto humilis, esto in humilitate fundatus, esto [Col. 0849D] omnium ultimus, et novissimus, humilitate minimum te fac, nulli te praeponas, nulli te superiorem deputes, [Col. 0850A] aestima, omnes superiores esse tibi, omnium te minimum existima, inferiorem te omnibus deputa. Quamvis summus sis, humilitatem tene; si humilitatem tenueris, habebis gloriam; quantum enim humilis fueris, tantum te sequetur gloriae altitudo.

[1Kb] 21. Cave autem jactantiam, cave ostentationis appetitum. Cave gloriae inanis studium, non te arroges, non te jactes, non te insolenter extollas. Alas superbiae non extendas, elationis pennas non erigas, nihil de te praesumas, nihil tibi boni tribuas, de justitiae virtute nulla elatione superbias, de bonis factis non extollaris, de bono opere non glorieris; descende, ut ascendas; humiliare, ut exalteris, ne exaltatus humilieris; qui enim attollitur humiliatur, qui exaltatur dejicitur, qui elevatur prosternitur, qui [Col. 0850B] inflatur alliditur; de excelso gravior casus est, de alto major ruina est, initium enim peccati superbia.

[1Kb] 22. Superbia angelum deposuit, tumor regna dissolvit, elatio excelsos dejecit, arrogantia sublimes humiliavit, humilitas autem casum nescit, humilitas lapsum non novit, humilitas ruinam nunquam incurrit, nunquam lapsum passa est humilitas. Cognosce, 502 homo, quia Deus humilis venit, et quia se in forma servi humiliavit, factus obediens usque ad mortem (Philipp. II, 8); ambula sicut et ille ambulavit, sequere ejus exemplum, imitare vestigia ejus, existe vilis, existe abjectus, existe despectus, displice tibi, despectus esto apud temetipsum.

[1Kb] 23. Qui enim sibi vilis est, ante Deum magnus est; qui sibi displicet, Deo placet; esto igitur parvus in [Col. 0850C] oculis tuis, ut sis magnus in oculis Dei. Tanto enim eris ante Deum pretiosior, quanto fueris in oculis tuis despectior. Porta quoque verecundiam in vultu de recordatione delicti, porta pudorem in facie de memoria commissi peccati. Peccati pudore oculos tuos attollere erubesce. Incede deposita facie, moesto ore, abjecto vultu, perculso corde, lugubri veste, sacco involutus, opertus cilicio corpus: fatiscentes artus cilicium et cinis involvat, squalentia et tabescentia membra saccus operiat, exustum corpus luctuosus habitus tegat.

[1Kb] 24. Terra sit tibi incessanter cubile, stratus humus: pulvis es, in pulvere sede; cinis es, in cinere sede semper lugens, semper moerens, semper gemens, semper suspiria cordis emittens; sit compunctio [Col. 0850D] in corde, sint gemitus crebri in pectore; frequenter oculis lacrymae profundantur, ad lacrymas [Col. 0851A] esto paratus; dilige lacrymas, suaves sint tibi lacrymae, delectet te semper planctus et luctus. Planctum et compunctionem fac tibi semper: planctum et lacrymas nunquam deseras. Tantum sis promptus ad lamenta quantum fuisti pronus ad culpam; qualis fuit tibi ad peccandum intentio, talis sit ad poenitendum devotio; ita revertere, sicut in profundum recesseras: secundum morbum impertienda est medicina, juxta vulnus sunt adhibenda medicinae remedia. Gravia peccata grandia lamenta desiderant.

[1Kb] 25. Nulla te res de peccato securum faciat, nulla tibi securitatis deceptio blandiatur, nulla securitas deceptum a poenitentiae intentione suspendat. Incessanter in corde tuo spes et formido consistant. Pariter [Col. 0851B] sint in te timor atque fiducia, pariter spes et 503 metus; sic spera misericordiam, ut justitiam metuas; sic te spes indulgentiae erigat, ut metus gehennae semper affligat.

26. Timor enim semper emendat, timor expellit peccatum, timor reprimit vitium, timor cautum facit hominem atque sollicitum; ubi vero timor non est, ibi dissolutio vitae est; ubi timor non est, ibi perditio mortis est; ubi timor non est, ibi scelerum abundantia est. In infirmitatibus tuis non contristeris, in languoribus gratias age Deo. Valere te animo magis opta quam corpore, valere magis mente quam carne, adversa corporis remedia animae sunt. Aegritudo carnem vulnerat, mentem curat; languor enim vitia excoquit, languor vires libidinis frangit.

[Col. 0851C] [1Kb] 27. Si prosperitas arriserit, non extollaris; si adversitas acciderit, non dejiciaris; si felicitas eluceat, non sis jactans; si calamitas contigerit, pusillanimis non existas. Habeto temperamentum in prosperis, habeto patientiam in adversis. Probari te in dolore cognosce, ne frangaris. Probari te in prosperitate cognosce, ne exalteris: aequalis esto in omnibus. Mentem nec gaudio, nec moerore commutes; omnia aequali jure sustine, nulla insolentia commuteris.

[1Kb] 28. Nullus te casus imparatum inveniat, nullus sit casus quem non meditatio tua praeveniat. Propone tibi nihil esse quod non accidere possit, praemeditare contra omnia fortuita, futuras semper commentare miserias. In secundis meditare quo pacto adversa feras; ne aliquid adversum accidat, semper animo [Col. 0851D] cogita. Sapientis est periculi praevidere jacturam. Omnia meditata leviora accidunt, expectata mala tolerabiliter feruntur. Cedit adversus casus consilio; praeexspectata res non admiratur, cum acciderit. Advenientes impetus meditatio frangit. Praecogitatio [Col. 0852A] futuras molestias attenuat, praevisio malorum lenit adventum, inopinatum autem malum fortiter ferit.

[1Kb] 29. Acerba sunt quae cogitata non fuerunt; gravia existunt, in quibus improvisi incurrimus. Improvisa mala graviter feriunt, repentinum malum cito frangit quod provisum non est vehementer 504 affligit. Subita maris tempestas terrorem exsuscitat. Improvisus hostis male perturbat, inopinatus hostis facile opprimit. Omnia repentina graviora existunt. Quae repente accidunt, graviora occurrunt. Et ad bona igitur, et ad mala praepara cor tuum, et bona et mala prout tibi evenerint porta, et adversa et prospera utcunque occurrerint tolera; quodcunque evenerit, mente libera sustine

[1Kb] 30. Si praevenerit iracundia, restringe illam; si [Col. 0852B] praeoccupaverit, mitiga eam. Tempera furorem, tempera indignationem, cohibe animi motum, refrena iracundiae impetum. Si non potes iram vitare, vel tempera; si non potes furorem cavere, vel cohibe: promptior esto ad suscipiendam quam ad inferendam molestiam. Disce mala magis tolerare quam facere, disce mala ferre potius quam referre. Cave ne sis ultor injuriarum tuarum.

[1Kb] 31. Esto patiens, esto mansuetus, esto mitis, esto modestus. Serva patientiam, serva modestiam, serva mansuetudinem. Stude patientiae et mansuetudini, despice probra illatae contumeliae. Irrisionem despiciendo exsupera, dissimulando errores detrahentium calca, contumelias detrahentium patientia supera. Sagittas contumeliae clypeo patientiae frange. Praepara [Col. 0852C] contra asperum verbum tolerantiae clypeum, contra linguae gladium patientiae scutum praebe.

[1Kb] 32. Quamvis quisque irritet, quamvis incitet, quamvis exasperet, quamvis insultet, quamvis lacessat, quamvis convicietur, quamvis criminetur, quamvis ad litem provocet, quamvis ad jurgium provocet, quamvis convicium dicat, quamvis injuriam faciat, quamvis afficiat contumeliis, tu sile, tu tace, tu dissimula, tu contemne, tu non loquaris, tu exerce silentium. Injuriatus non respondeas, convicium non retorqueas, contumeliam non repetas. Tene silentii patientiam, tacendo citius vinces.

[1Kb] 33. Disce a Christo modestiam, disce tolerantiam, Christum attende, et non doleas injurias. Pro nobis namque passus, nobis 505 reliquit exemplum (I [Col. 0852D] Pet. II, 21); palmis enim percussus, flagellis caesus, sputis derisus, clavis confixus, spinis coronatus, cruci damnatus, semper conticuit. Magna est virtus, si non laedas, a quo laesus es; magna est fortitudo, si etiam laesus remittas; magna est gloria, si cui [Col. 0853A] potuisti nocere parcas. Quando enim conviciaris, propter peccata tua contigit tibi; quando injuriaris, mala tua id faciunt. Quidquid tibi contigit adversum, pro tuo peccato existima evenire; consideratione ergo justitiae dolorem tempera.

[1Kb] 34. Levius portabis, si pro quibus infertur intenderis; cum ergo derogatur tibi, tu ora; cum maledicitur tibi, tu benedic maledicenti, benedictionem oppone, irascentem patientia delinire, blandimento iracundiam furentis dissolve. Vince nequitiam lenitate, vince bonitate malitiam, inimicos pacis omni modestia placa, mala aliorum tuo bono supera, tranquilla mente illatas contumelias porta; aperi tranquillo corde dolorem; injuriae vulnus, quamvis grave sit, apertum evaporat, valde autem comedit animum [Col. 0853B] vulnus inclusum, quanto enim magis id tegis, tanto maxime auges; aperi ergo hoc gravato animo, et non te excrucia.

[1Kb] 35. Si contristaveris in aliquo fratrem tuum, satisfac illi. Si peccaveris in eum, age poenitentiam coram illo, si offenderis quemquam, repropitiare eum prece. Perge velociter ad reconciliationem offensionis tuae, cito veniam postula; non dormias, nisi revertaris ad pacem; non requiescas, nisi reconciliatus fueris fratri. Revoca eum celerrimo dilectionis affectu. Revoca eum humilitate ad gratiam; humili te illi affectu prosterne, supplici animo veniam deprecare. Petenti quoque tibi veniam libenter indulge; poscenti indulgentiam placanter dimitte, revertentem statim amplectere. Redeuntem confestim [Col. 0853C] benigna suscipe charitate.

[1Kb] 36. Dimitte, ut dimittatur tibi. Ignosce, ut ignoscatur tibi, peccanti 506 in te non retribuas secundum culpam, sciens quia et in te venturum est judicium. Non enim habebis indulgentiam, nisi dederis; et si ille non supplicet, si sibi dimitti non postulet, si deprecandi humilitatem non subeat, si peccatum suum mala conscientia non agnoscit, tu relaxa ex corde, tu dimitte ex animo, tu gratis indulge, tu veniam propria tua voluntate concede. Dolorem in corde non reserves, dolorem in animo non retentes, aufer a corde fraternam offensionem, alienae nequitiae non reserves dolorem. Odium enim hominem a regno Dei separat, a coelo subtrahit, a paradiso ejicit, odium nec passione adimitur, nec [Col. 0853D] martyrio expiatur, nec fuso sanguine deletur.

[1Kb] 37. Quid zeli referam ignem? invidia cuncta virtutum germina concremat, invidia cuncta bona ardore pestifero devorat. Haec primum sibi nocet, primum [Col. 0854A] se mordet, primum suum auctorem rodit. Invidia est animi tinea, sensum comedit, pectus urit, mentem afficit, cor hominis, quasi quaedam pestis, depascit. Occurrat igitur contra zelum bonitas, adversus invidiam charitas praeparetur; de bono alterius non doleas, de alterius profectibus non tabescas, nullius prosperitate lacereris, nullius felicitate crucieris, nullius invidentiae facibus agiteris.

38. Pacem ama, pacem dilige, pacem cum omnibus retine, omnes in mansuetudine et charitate amplectere; proba te amplius amare quam ipse amaris; non sis in pace infidus, non sis levis in amicitia. Retine semper vinculum constantiae, odientes ad pacem invita, discordantes ad concordiam revoca, dissidentium corda pace concilia, habeto placabilitatem [Col. 0854B] mentis, habeto animi benignitatem, promptus esto in affectu, affabilis in sermone, grato animo affare omnes; nullus existat sermo jurgiorum, qui concordiam dividat.

39. Fuge rixas, vita lites, cave contentiones, tolle occasionem litis. Litem sperne, vive semper in pace, in nulla causa contendas, in nulla actione decertare studeas. Contentio contradictionem exigit, contentio lites parit, contentio rixas gignit, contentio faces odiorum accendit. Pacem cordis contentio exstinguit, concordiam 507 contentio rumpit. Si ceciderit inimicus tuus, noli gratulari, in ruina adversarii noli extolli; non laeteris super inimici interitu, ne superveniant in te similia, ne forte convertat Deus ab eo in te iram suam.

[Col. 0854C] [1Kb] 40. Qui enim gaudet de inimici casu, cito incidet in illum: sit magis erga humiliatum humanus affectus, sit erga dejectum compassionis intuitus, delectet te dolere super eum qui afflictus est; condole in alienis calamitatibus, satiare fletibus in alienis moeroribus; non sis durus, non sis ferreus, non sint tibi dura praecordia. Sic alienam miseriam tanquam tuam luge; in tribulatione alterius et tu esto tristis. Cum plangentibus plange, cum flentibus fle, cum lugentibus mentis affectu conjungere.

[1Kb] 41. In omnibus actibus tuis, in omni opere tuo, in omni conversatione tua, imitare bonos, aemulare sanctos, habeto ante oculos exempla sanctorum, exempla justorum imitando considera, exempla sanctorum propone tibi, sint tibi patrum exempla disciplinae [Col. 0854D] incitamenta. Intende ad bene operandum virtutes sanctorum, intende ad bene vivendum documenta justorum; nullum vitae tuae scandalizet infamia, nullum opinio contristet adversa; disce bono [Col. 0855A] fragrare praeconio, habeto testimonium bonum, custodi bonam famam tuam, nullis fetoribus obscuretur, nullis laceretur opinionibus. Laceratio enim opinionis boni jacturam facit.

[1Kb] 42. Cave autem gloriam popularem, vita admirationem vulgi, desine jactare te in adulantium oculis, non sis circumflatus vento favoris. Contemne favores, contemne laudem popularis favoris; esse magis bonus quam videri stude; non exquiras si quis te extollat, aut si quis contemnat; nec favor te seducat, nec vituperatio frangat; qui laudem non appetit, nec contumeliam sentit; si contemnes laudem, facile et vituperationem rejicies. Non ideo te bonum existimes, si bonus praediceris; in lingua aliena conscientiam tuam interroga; discerne te tuo, non [Col. 0855B] alieno judicio; neque ex alieno sermone, sed ex tua te mente metire; nemo magis scire poterit quis sis, sicut tu, qui conscius es tui; quid enim prodest, 508 dum malus es, si bonus praediceris? aut quid boni laus pertinet ad te, si aliud es, et aliud esse fingaris?

[1Kb] 43. Quapropter vita simulationem, vita fictionem, obscuriori veste non simules sanctitatem; qualis haberi vis, talis esto, professionem tuam et habitu et incessu demonstra, sit in ingressu tuo simplicitas, in motu puritas, in gestu gravitas, in incessu honestas, nihil dedecoris, nihil lasciviae, nihil petulantiae, nihil insolentiae, nihil levitatis in incessu tuo appareat; animus enim in corporis habitu apparet, gestus corporis signum est mentis, corporis gestu [Col. 0855C] animus proditur, corporis gestu animi habitus panditur, incessus ergo tuus imaginem levitatis non habeat, incessus tuus alterius oculos non offendat; non praebeas de te aliis spectaculum, non des aliis de te obtrectandi locum, nec te adjungas levibus personis, nec te admisceas vanis: vita malos, cave iniquos, fuge improbos, pelle ignavos a te; fuge turbas hominum, maxime ejus aetatis qui ad vitia proni sunt.

44. Bonis te adjunge, bonorum consortium appete, bonorum societatem quaere. Sanctis individue adhaere. Si fueris socius conversationis, eris et virtutis; qui cum sapientibus graditur, sapiens erit, qui cum stultis, stultus erit, similes enim similibus conjungi solent. Periculosum est cum malis vitam ducere, [Col. 0855D] perniciosum est cum his qui pravae voluntatis sunt sociari. Infamiam tibi nutris, si indignis te sociaveris. Melius est habere malorum odium, quam consortium; sicut multa bona habet communis vita sanctorum, sic plurima mala affert societas malorum; qui enim tetigerit immundum, coinquinabitur ab eo; claude etiam aures tuas, ne audias malum.

[1Kb] 45. Respue sermones impudicos, fuge inhonesta verba, nulla aures tuas sermonum impudicitia subrepat, [Col. 0856A] vanus sermo cito polluit mentem, et facile agitur quod libenter auditur. Nihil ex ore tuo, quod impedire possit, procedat; nihil quod non expedit sonus vocis erumpat; hoc procedat ex labiis, quod aures non polluat audientis. Cavenda est verborum obscenitas, fugienda est turpitudo sermonis, sermo vanus vanae conscientiae est index, mores hominis lingua pandit; et qualis sermo ostenditur, talis animus 509 comprobatur; ex abundantia enim cordis os loquitur (Matth. XII, 34).

[1Kb] 46. Ab otioso sermone compesce linguam, ab otioso verbo reprime linguam. Cave a fabulis ineptissimis, aniles fabulas non loquaris. Turpia et inania verba non garrias, retice verbum quod non aedificat audientes, sermo otiosus non erit absque judicio. [Col. 0856B] Unusquisque rationem redditurus est sermonum suorum (Matth. XII, 36); ante uniuscujusque faciem sua verba stabunt. Qui otiosa verba non reprimit, ad noxia cito transit; qui minima spernit, in maximis facile proruit; minor namque culpa majorem generat; paulatim crescunt vitia, et dum parva non vitamus, in magnis prolabimur; minima igitur vita, et ad majora non pervenies; parva sperne, et in deterius non incides.

[1Kb] 47. Ea quae loqueris gravitate atque doctrina digna existant; sit sermo tuus irreprehensibilis, sit exspectationi audientium utilis: stude dicere, non quod libet, sed quod oportet. Discerne quid loquaris, quid taceas, et in loquendo, et in tacendo peritus esto. Multum ante delibera, quid dicas, ne [Col. 0856C] revocare non possis. Fuge casus linguae, lingua tua non te perdat.

48. Tolle insidianti occasionem, non pateat inimici jaculis os tuum, non loquaris quod excipiat adversarius. Amicum semper habeto silentium, pone custodiam ori tuo, labiis tuis signaculum praebe, oppone linguae tuae claustra silentii, circumclude linguam munitione custodiae. Intende opportunitatem loquendi, tempus proferendi sermones inquire, scito quo tempore loquaris, considera quando dicas, tempore congruo loquere, tempore congruo tace.

49. Tace usquequo interrogeris; non loquaris, nisi interrogatus; non dicas, priusquam audias, interrogatio os tuum aperiat, sint verba tua pauca. Tolle verbositatem sermonis superflui, loquendi [Col. 0856D] modum non excedas, ne immoderatione linguae incurras periculum, multiloquia non effugiunt culpam, multiloquium non declinat peccatum, fluvius exundans cito colligit lutum, ultra modum flatus maris periculum parit, imbrium nimietas periculum suscitat, linguosus homo imperitus est; sapiens paucis utitur verbis; brevem sermonem scientia facit; loqui multum stultitia est, vox enim insipientis in multiplicatione sermonis. Sit igitur in verbo mensura, [Col. 0857A] 510 sit in sermone statera, semper verba tua moderare, modum loquendi non transeas.

[1Kb] 50. Abscinde etiam a lingua vitium detrahendi. Alienam vitam non laceres, de malo alieno os tuum non coinquines. Non detrahas peccanti, sed condole; quod in alio detrahis, in te potius pertimesce. Detractio grave vitium est, detractio grave peccatum est, detractio grave crimen est, detractio gravis damnatio est. Hoc omnes reprehendunt, hoc omnes vituperant, hoc foedius nihil est, hoc summae turpitudinis est.

[1Kb] 51. Canum mos est latrare, canum linguas exerere, canum dente pestifero mordere, soli canes obtrectare noverunt; quando aliis detrahis, te discute; quando alium mordes, tua peccata redargue; si vis [Col. 0857B] detrahere, ad tua te peccata retorque; non alterius delicta, sed propria cerne; vitia tua attende, non alterius. Nunquam detrahes, si te bene perspexeris; de tua igitur correctione esto sollicitus; de tua salute et emendatione esto attentus, detrahentes non audias. Susurrantibus auditum non praebeas.

52. Pari reatu detrahentes et audientes tenentur, utrisque simile discrimen impenditur. Qui detrahentem audit et is qui detrahit aequaliter judicantur; quod ad te non pertinet noli quaerere, quid inter se loquantur homines cognoscere nunquam desideres. Noli quaerere quid quisque dicat vel faciat; devita curiositatem, omitte curas alienae vitae, omitte curam quae ad causam tuam non pertinet. Nulla curiositas animum tuum capiat, nulla te concupiscentia detestandae [Col. 0857C] curiositatis subripiat, nec, oblitus tuorum morum, alienos perquiras; tanta cura corrige vitia tua, quanto studio perspicis aliena.

[1Kb] 53. Omne quoque genus mendacii summopere fuge; nec casu, nec studio loquaris falsum; nec ut praestes mentiri studeas; nec qualibet fallacia vitam alicujus defendas. Cave mendacium in omnibus, mendacio enim fides tollitur, error inducitur, veritas aboletur; 511 nullum justum mendacium, omne mendacium peccatum est. Omne quod a veritate discordat iniquitas est.

[1Kb] 54. Leges saeculi falsarios damnant, mendaces puniunt, fallaces perimunt. Si mendacia apud homines [Col. 0858A] lege damnantur, si fallacia humano judicio plectitur, si falsitas capitali poena conscribitur, quanto magis ante Deum testem verborum? ante quem et de otioso verbo rationem unusquisque praestabit, ante quem, et pro otioso sermone poenas quisque luet, os enim quod mentitur occidit animam; et: Perdes eos qui loquuntur mendacium (Ps. V, 7); et: testis falsus non erit impunitus (Proverb. XIX, 5, 9).

[1Kb] 55. Refuge ergo fallaciam, declina mendacium; cave falsum, pure loquere, nunquam mentiaris, esto verax, neminem mentiendo fallas, neminem mentiendo in errorem inducas, nullum circumscribas verbis, nullum fallendo decipias, nullum argumentis verborum mentiendo seducas. Non aliud dicas, et aliud facias; non aliud loquaris, et aliud in [Col. 0858B] animo teneas; praebe affectum sine simulatione, sine fuco exhibe bonitatem.

[1Kb] 56. Prohibe etiam tibi juramentum, tolle jurandi usum; jusjurandum interdic tibi; periculosum est enim jurare, assiduitas jurandi perjurii consuetudinem facit. Jurandi usus ad perjurium ducit; sit in ore tuo, est; sit in ore tuo, non est (Matth. V, 37); veritas juramento non indiget; fidelis sermo sacramenti retinet locum, firma etiam sit sacramenti tui fides.

[1Kb] 57. Fac bonum quod spopondisti. Non sis in verbis facilis, et in opere difficilis. Coram Deo aliquid facile non promittas; sine consideratione virium nihil voveas; quod non potes facere, non pollicearis. Multum Deo reus eris, si non reddideris quod voveris; [Col. 0858C] displicent Deo qui vota sua non explent.

[1Kb] 58. Inter infideles computantur, qui quod voverunt, non impleverunt; melius est enim non promittere quam fidem promissi 512 non exsolvere; melius est enim non vovere quam post votum promissa non reddere (Eccle. V, 4). In malis promissis rescinde fidem, in turpi voto muta decretum; quod incaute vovisti non facias, impia est promissio quae scelere adimpletur.

[1Kb] 59. Ante Deum nihil est occultum, verbum iniquum nec in corde tuo dicas: verbum malum nec silentio abscondi putes. Omne verbum absconditum non celabitur; panditur enim in manifesto, quod in [Col. 0859A] occulto deponitur; quod intus agis, vel dicis, palam positum puta. Lapides enim quibus consciis loquimur non celabunt, et ipsi parietes quod audierint non tacebunt. Si homines tacent, jumenta loquentur. Ita ergo peccata declina, quasi celare non possis. Ibi pecca, ubi Deum esse nescis: nihil celatur ante Deum, videt occulta qui fecit abscondita.

[1Kb] 60. Divinis enim judiciis eris reus, quamvis sis oculis humanis absconditus. Deus ubique praesens est, spiritus ejus totum implet: majestas ejus omnia penetrat elementa, cuncta suae potentiae attingit praesentia, extra eum locus nullus est. Cognitioni ejus nihil occultum est, omnia secreta vis virtutis ejus irrumpit, nulla occulta sibi latere patitur, nullis obicibus, ut penetret impeditur. Ipse cogitationes [Col. 0859B] novit, ipse cor inspicit; quod intus agitur aut latet ipse videt, quod intus disponitur ipse comprehendit, etiam quod homo in se ignorat ille novit.

61. Nemo potest etiam semetipsum effugere, et si te non damnat publica fama, condemnat propria conscientia: nulla poena gravior conscientia; vis autem nunquam esse tristis? bene vive: secura mens tristitiam leviter sustinet, bona vita gaudium semper habet, 513 conscientia autem rei semper in poena est. Reus animus nunquam securus est, mens enim mala conscientiae propriis agitatur stimulis. Si enim in bono permanseris, tristitia elongabitur a te; si in justitia perseveraveris, tristitia non occurret tibi; nec plaga, nec mors te terrebit, si bene et pie vixeris.

[Col. 0859C] [1Kb] 62. Consilium autem et opus tuum semper ad Dominum converte. In omni opere tuo Dei auxilium posce. Omnia divinae gratiae, divino dono ascribe; nihil meritis tuis attribuas, in virtute tua nihil praesumas, in audacia nihil ponas; vis autem virtutes tuas augeri? prodere noli; occulta virtutes pro elatione, absconde bona facta pro arrogantia, fuge videri quod esse meruisti; quod manifestando potes amittere, tacendo custodi; vitia vero cordis tui revela; pravas cogitationes illico manifesta; peccatum enim proditum cito curatur, crimen autem tacendo ampliatur, silentio culpa crescit: si patet vitium, fit ex magno pusillum; si latet, fit ex minimo magnum; si tegitur, magis creditur esse malum; malum autem cavere potius quam emendare oportet; melius est [Col. 0859D] ut vites vitium quam ut emendes, ne forte cum incurreris, revocare non possis.

63. Usus enim difficile vincitur. Consuetudinis vincula vix solvuntur, inolita diu tardius corriguntur. Ancipitem diu delibera sententiam, ante factum cogita diu, ante opus praemeditare diu: matura consilium, [Col. 0860A] ut perficere possis; quod vis agere diu exquire, diu proba, et sic age: cum diu cogitaveris, tunc fac quod probaveris; nihil ex praecipiti magnum, consilii mora melior est. In rebus autem certis bene agendi tarditas removeatur a te, tolle moras, in crastinum nihil differas: in bonis dilatio nocet, in his quod expedit differre impedit; absit in bonis remissa segnities, absit negligentia torpens. Inertis vitium pigritiae procul sit, vitia cito captant inertes. Per torporem enim vires et ingenium defluunt. Negligentia et torpor dissolvunt animum, desidia natura corrumpitur, desidia frigescit ingenium.

[1Kb] 64. Torpor enim exsuperat sensum, hebetudo scientiae lumen exstinguit; solertia autem sensum meliorem reddit, pejorem facit 514 negligentia, [Col. 0860B] sensum desidia obtundit, segnitiem industria acuit, excellentior fit natura doctrina, ardentius fit ingenium subjuncto studio. Tardiora enim ingenia studiis acuuntur, torporem naturae industria excitat. Sensus tarditatem assiduitas acuit. Exercitatione proficit sensus, experientia plus scitur. Saepe natura moribus immutatur, saepe natura consuetudine superatur, assiduitas enim mores facit. Jugis usus in naturam vertitur. Omnia usui cedunt, usui omnia parent, res ita se agit, ut uteris. Quod cum difficultate coeperis, per usum cum voluptate perficies.

[1Kb] 65. Nihil sapientia melius, nihil prudentia dulcius, nihil scientia suavius, nihil stultitia pejus, nihil insipientia deterius, nihil ignorantia turpius; ignorantia [Col. 0860C] mater errorum est, ignorantia vitiorum nutrix. Peccatum magis per ignorantiam praevalet; ignorantia enim quid sit dignum culpa non sentit, ignorantia nec quando delinquit agnoscit. Per imperitiam namque multi peccant, insipiens assidue peccat. indoctus enim facile decipitur. Stultus in vitia cito dilabitur. Prudens autem cito deprehendit insidias, prudens celerius errores agnoscit; noxia non vitamus, nisi per sapientiam.

[1Kb] 66. Scientia enim a malis abstinet, sapiens omnia prudenter examinat. Inter bonum et malum sapiens intelligendo dijudicat. Summum bonum est scire quid caveas, summa miseria nescire quo tendas. Dilige ergo sapientiam, et manifestabitur tibi, accede ad illam, et appropinquabit ad te, assiduus esto illi, [Col. 0860D] et instruet te.

67. Disce quod nescis ne doctor inutilis inveniaris; antea esto auditor, postea doctor: per disciplinam nomen magistri accipe; bonum quod audieris dic, bonum quod didiceris doce; discendi et docendi non contemnas studium. Scientiam quam aure concipis [Col. 0861A] ore effunde. Sapientiam cum caeteris impertiris, tibi magis hanc auges; doctrina quanto amplius data fuerit, tanto magis abundat. Sapientia dando largior fit, retinendo minoratur; largiendo redundantior est scientia, et dum plus confertur, plus abundat.

[1Kb] 68. Verbum tamen praecedant opera, quae ore promis, opere 515 adimple; quae verbis doces, exemplis ostende; esto non solum magister, sed et imitator virtutis. Si doces, et facis, tunc gloriosus haberis. Non enim satis est laudare quod dicis, nisi dictis facta conjunxeris. In doctrina ipsa ab humana laude te tempera. Sic instrue alios, ut te custodias. Sic doce, ut humilitatis gratiam non amittas. Cave ne, dum alios docendo erigis, ipse laudis appetitu demergaris. Cum autem doces, noli verborum obscuritate [Col. 0861B] uti, ita dic, ut intelligaris, nec simplicibus loquendo displiceas, nec prudentes offendas.

69. Juxta sensum audientis erit sermo doctoris, secundum mores est impertienda doctrina. Juxta vulnus adhibenda remedia; variae voluntates variam disciplinam desiderant, unusquisque secundum professionem suam docendus est. Inspicienda est varietas personarum; unumquemque quomodo erudias tracta; communia omnibus, secreta perfectioribus loquere; aperta cunctis, operta paucis denuntia; quaedam enim plurimis, quaedam paucis sunt disserenda.

70. In omni tempore paratus esto ad instructionem; nullum tempus sit vacuum, quo non aedifices, nulla hora praetereat, qua doctrinae studium non conferas, verba bona aperte et constanter praedica, nec erubescas [Col. 0861C] loqui quod nosti defendere; quod deesse tibi scientiae sentis, quaere ab aliis, collatione enim obtecta clarescunt, conferendo difficilia aperiuntur.

[1Kb] 71. Nulla autem sit tibi curiositas sciendi latentia. Cave indagare quae sunt a sensibus humanis remota. Praetermitte, quasi secretum, quod Scripturae auctoritate non didicisti. Nihil ultra quam scriptum est quaeras, nihil amplius perquiras quam divinae litterae praedicant. Scire non cupias quod scire non licet: curiositas periculosa praesumptio est, curiositas damnosa peritia est; in haeresim provocat, in fabulas sacrilegas mentem praecipitat, in causis obscuris reddit audaces, in rebus ignaris facit praecipitem,

516 72. In dispositione autem tolle certamen, tolle pertinacem vincendi defensionem, cede cito veritati, [Col. 0861D] non contradicas justitiae, non contendas evacuare quod rectum est. Jure, non fraude, contende, non te peritiorem aliis judices, nec te ad disputationes [Col. 0862A] contrarias praepares, nec ut vincas contra veritatem coneris. In omni disputatione tene rationem, disputare stude, non superare; plus dilige audire quam dicere, plus auscultare quam loqui.

73. In principio audi, loquere novissimus; finis plus habet honoris; in omni re finis intenditur, extrema quaeruntur. Melior est finis quam principium, melior novissimus sermo quam primus: venerare omnes scientia meliores ac vita, venerare unumquemque pro suo merito sanctitatis. Potiori gradui competentem reverentiam tribue. Juxta dignitatem redde unicuique honorem.

74. Superiori aequalem te non exhibeas. Senioribus praesta obedientiam, famulare imperiis eorum, eorum auctoritati cede, obsequere voluntati. Defer obsequia [Col. 0862B] justa majoribus, obedi cunctis in bonis praeceptis. Ita autem obtempera homini, ut voluntatem Dei non offendas.

[1Kb] 75. Malum facere jussus, non acquiescas; malum facere jussus, non consentias. Noli in malum potestati cuidam consentire, etiam si poena compellat, si supplicia immineant, si tormenta occurrant; melius est mortem pati quam perniciosa jussa complere, melius est ab homine jugulari quam damnari aeterno judicio; non solum factores, sed etiam conscii peccati tenentur obnoxii, nec enim est immunis a scelere, qui ut fieret obedivit. Similis est qui obtemperat in malo ei qui agit malum, facientem et obsequentem par poena constringit.

[1Kb] 76. A subditis venerari magis quam timeri stude, [Col. 0862C] subjecti plus te revereantur quam metuant, plus tibi officio dilectionis quam conditionis necessitate adhaereant; talem te redde subditis, ut magis ameris quam timearis. Ex reverentia enim amor procedit, 517 odium timor affert; fidem metus tollit, affectus restituit; timor non servat diuturnam fidem. Ubi timor est, audacia sequitur; ubi metus est, desperatio occurrit.

[1Kb] 77. Quapropter tempera dominii austeritatem, summa bonitate subditos rege, non sis terribilis in subjectis. Sic eis dominare, ut tibi delectentur servire; et in disciplina, et in modestia modum serva; nec nimium nec parum indulgeas, nec modicum nec satis ignoscas. Tene modum in omni opere, in omni re tene temperamentum, nihil intemperantius agas, [Col. 0862D] nec minus nec nimium aliquid, nec ultra quam oportet, nec infra; etiam in bonis immoderatum esse non decet.

[Col. 0863A] [1Kb] 78. Omnia mediocria utilia, omnia in suo modo perfecta; quae cum temperantia fiunt, salubria sunt. Bona autem immoderato usu noxia efficiuntur. Nimietas enim omnis in vitio deputatur; omne autem quod cum moderatione fit salubriter fit, quae cum temperantia fiunt salubria sunt. Tempera cuncta prudenter, ne de bono fiat malum, perspice quoque quid cui aptum sit tempori, quid ubi, quando, qualiter, quandiu facere debeas.

79. Causas rerum et temporum regulas inspice, singulorum operum discretionem agnosce; diligenter distingue omnia quae agis; qualiter bonum incipias, qualiter peragas, scito. In omni actione tene discretionem, in nulla re indiscretus appareas. Servi unicuique virtuti [Figure: [Character] 1Kb] congrue [Figure: [Hebrew Text] 1Kb] in tempore suo; [Col. 0863B] cum bene distinxeris opus tuum, [Figure: [Character] 1Kb] optime [Figure: [Hebrew Text] 1Kb] justus eris. Quidquid boni cum discretione feceris, virtus est; quidquid sine discretione gesseris, vitium est.

[1Kb] 80. Virtus enim indiscreta pro vitio deputatur, virtus sine discretione vitii obtinet locum; multa sunt consuetudine vitiata, multa pravo usu praesumpta, multa contra pudicos mores illicite usurpata; adime consuetudinem, serva legem; usus auctoritati cedat, pravum usum lex et ratio vincat.

518 81. Quod tibi fieri vis, fac alteri; quod vis ut faciat alius tibi, hoc et tu facito illi: talis esto aliis quales esse optas circa te alios. Testimonio tuo nulli noceas, ad nullius periculum vocem testificationis adhibeas. Sermo tuus nec animae cujusquam, nec rebus noceat. Quod non vis pati, non facias; [Col. 0863C] quod non vis fieri tibi, alteri nunquam facias; non inferas alii mala, ne patiaris similia. In te serva modestiam, in aliis serva justitiam, tene juris aequitatem, sequere veritatem judiciorum.

[1Kb] 82. Nullum contra veritatem defendas; dum judicas, nullius personae affectu deflectaris a vero. Pauper an dives sit, causam perspice, non personam. In omnibus veritatem custodi, nulla ambitione vel pretio movearis. Sperne etiam munus, ne per id justitia corrumpatur; munera semper veritatem praevaricant. Cito enim violatur auro justitia, cito corrumpitur munere; de justo judicio temporalia lucra non appetas, pro justitia nullum saeculi praemium quaeras. Justitiam pro sola aeterna remuneratione distribue.

[Col. 0863D] 83. Qui enim praesentia dona affectat, futuram gloriam non sperat; qui bona hic recipit, ulterius quod exspectet praemium non habet. Dum enim judicas, [Col. 0864A] pro futura mercede judica; ne quaeras rependi tibi quod tibi in futuro debetur. Excute manus tuas ab omni munere, si in excelsis vis habitare. In judicio autem sine misericordia nunquam sedeas. Custodi discretionem justitiae; noli esse justus plusquam justum est (Eccle. VII, 17). Omne enim quod nimium est, vitium est. Impia justitia est humanae fragilitati non ignoscere. Non igitur ames damnare, sed emendare potius, et corrigere.

[1Kb] 84. Tene ergo rigorem in discussione justitiae, in definitione sententiae misericordiam; judicii examen sequatur pietas, districtionis censuram temperet indulgentia. Ita clemens esto in alienis delictis, sicut in tuis, nec quemquam districtius quam te judices; nec aliter te, aliter alios penses. Sic alios judica, ut [Col. 0864B] ipse judicari cupis. Dum enim indulges alieno peccato, tibi misereris. Quo 519 jure in alium statueris, eo jure teneberis. Qua lege et poenae conditione quempiam judicaveris, eadem et ipse judicandus eris. Lex tua te constringit.

85. Judicium quod aliis imponis, ipse portabis; in quo enim judicas, ipse damnandus es, et qua mensura mensus fueris, remetietur tibi (Matth. VII, 2). Omnia autem primum inquire, et cum justitia definies. Nullum condemnes ante judicium, nullum judices suspicionis arbitrio, ante proba, et sic judica; non enim qui accusatur, sed qui convincitur, reus est. Periculosum est de suspectione quempiam judicare.

[Col. 0864C] [1Kb] 86. In ambiguis Dei judicio serva sententiam, quod nosti tuo, quod nescis divino committe judicio; non potest condemnari humano examine quem Deus suo judicio reservavit. Incerta non judicemus, quousque veniat Dominus, qui latentia producit in lucem, qui illuminabit abscondita tenebrarum, qui manifestabit consilia cordium (I Cor. IV, 2): quamvis vera sint, credenda non sunt, nisi quae certis indiciis comprobantur, nisi quae manifesto examine convincuntur, nisi quae ordine judiciario publicantur.

[1Kb] 87. Homo, in summo honore summa sit tibi humilitas, quamvis sis in summo honore, humilitatem tene [Figure: [Character] 1Kb] . Si humilitatem tenueris, habebis gloriam; quanto enim humilior fueris, tanto te sequetur altitudo [Col. 0864D] gloriae. [Figure: [Hebrew Text] 1Kb] Quamvis sublimis potestatis in te celsitudo sit, humilitate eam reprime, non te extollat honor, preme humilitate culmen sublimitatis; [Col. 0865A] tanto sis majori humilitate conspicuus, quanto magna es dignitate praelatus.

88. Impositas tibi quoque curas humiliter suscipe. Traditum ministerium mente subdita exple, esto obediens divinae dispensationi, voluntati ejus contraire non audeas. Jura potestatis adeptae moderanter exerce. Potestatis jura accepta ordinato animo administra. Omnia non turbulento, sed tranquillo corde dispone. Cave honores quos tenere sine culpa non potes. Sublimitas honorum magnitudo scelerum est, in majori gradu major sine dubio est poena.

[1Kb] 89. Qui minor est, veniae proximus est. Potentes autem potenter 520 tormenta patientur (Sap. VI, 7). Judicium enim durissimum in iis qui praesunt fiet [Col. 0865B] (Luc. XII, 48). Cui multum datur, multum ab eo quaeritur; cui plus committitur, plus ab eo exigitur. Honores secum pericula gerunt, cito periclitatur potestas, cito ruinam patitur. Quanto major honor, tanto majora pericula. Alta arbor a ventis fortius agitatur, [Figure: [Character] 1Kb] et rami ejus citius in ruina confringuntur; [Figure: [Hebrew Text] 1Kb] excelsae turres graviori casu procumbunt. Altissimi montes crebris fulminibus feriuntur.

[1Kb] 90. In potentem cito cadit invidia, cito patet insidiis gloriosus. Gloria enim invidiam parit, invidia vero pericula. Quamvis quis in saeculi gloria fulgeat, quamvis purpura auroque resplendeat, quamvis cultu pretioso redimitus emineat, quamvis sit multitudine praemunitus, quamvis excubantium armis protectus, quamvis innumeris obsequentium cuneis [Col. 0865C] constipatus, quamvis agminibus tutus, semper tamen in poena est, semper in angustia, semper in moerore, semper in discrimine; in sericis stratis cubat, sed turbidus; in pluma jacet, sed pallidus; in lectis aureis, sed turbatus.

91. Brevis est hujus mundi felicitas, modica est hujus saeculi gloria, caduca est et fragilis temporalis potentia. Dic ubi sunt reges? ubi principes? ubi imperatores? ubi locupletes rerum? ubi potentes saeculi? ubi divites mundi? quasi umbra transierunt, velut somnium evanuerunt. Quaeruntur, et non sunt; divitiae usque ad periculum ducunt, divitiae usque ad exitium pertrahunt, multi propter opes periclitaverunt. Multi propter divitias in discrimen venerunt; multis exitiabiles fuerunt divitiae, multis [Col. 0865D] mortem generaverunt opes.

[1Kb] 92. Nunquam mentis requiem habet, qui curis terrenis se subdit; sollicitudines enim rerum mentem conturbant, curae rerum mentem exagitant. Potentia enim sollicitudinis nunquam caret angustiis. Si ergo vis esse quietus, nihil saeculi appetas; semper mentis requiem habebis, si a te mundi curas [Col. 0866A] abjeceris; semper interna quiete frueris, si te a strepitu terrenarum actionum subtraxeris.

521 [1Kb] 93. Si praesentia despexeris, sine dubio aeterna invenies; si saeculares res et humanas calcaveris, facile et leviter coelestem gratiam accipies, et cum eo regnabis qui vivis et mortuis dominatur. Divitiae nunquam sine peccato acquiruntur, divitiae nunquam sine peccato administrantur. Nullus res terrenas sine peccato administrat. Valde rarum est ut qui divitias possident ad requiem tendant; qui curis terrenis se implicant, a Dei timore se separant. Qui in rerum amore defigitur, in Deo nullatenus delectatur.

94. Curae enim rerum ab intentione Dei avertunt. Nemo potest amplecti Dei gloriam simul, et saeculi; nemo potest amplecti Christum simul, et saeculum. [Col. 0866B] Difficile est coelestibus et terrenis curis pariter inservire, difficile est Deum simul et mundum diligere. Utraque simul aequaliter amari non possunt. Difficile, imo impossibile est, ut praesentibus et futuris quis fruatur bonis, ut et hic ventrem, et illic mentem impleat, ut de deliciis ad delicias transeat, ut in utroque saeculo sit primus, ut in terra, et in coelo appareat gloriosus. Propter Deum ergo renuntia omnibus, a saeculi curis te propter Deum suspende, sine impedimento saeculi Deo servire stude.

95. Nullus te amor mundi a Dei amore separet, nulla cura a Dei amore te subtrahat, nulla te sollicitudo rerum ab intentione Dei suspendat. Abjice a te quidquid impedire bonum propositum potest. Toto animo et odi, et damna, quod diligit mundus; esto [Col. 0866C] mortuus mundo, et mundus tibi; mundi gloriam tanquam mortuus non aspicias, tanquam mortuus ab affectu vitae istius te separa. Sicut sepultus, non habeas curam de saeculo. Tanquam defunctus, ab omni terreno te priva negotio. Contemne vivens quae post mortem habere non potes.

[1Kb] 96. Quod habes, habeto ad misericordiam; suffragetur virtus tua egeni inopiae. Si quem positum in necessitate cognoveris, si quem ad inopiam redactum, si quem direptione alicujus exinanitum, si quem oppressum, si quem humiliatum, nullum contemnas, nullum spernas, 522 nullum despicias, vacuum nullum dimittas, nullus a te tristis abscedat, nemo a te confusus abeat. Omnibus communica, omnibus tribue, omnibus praebe; non eligas cui miserearis, ne forte [Col. 0866D] praetereas eum qui meretur accipere. Incertus es pro quo magis placeas Deo, nescis pro quo tibi major fructus justitiae praeparetur.

[1Kb] 97. Quidquid tribuis, cum affectu distribue; quidquid largiris, cum hilaritate largire. Praebe misericordiam sine murmuratione; praebe eleemosynam sine taedio. Major sit benevolentia quam quod datur, major [Col. 0867A] gratia quam quod impenditur. Tale erit opus tuum qualis fuerit intentio tua; quod enim affectu bono dispensatur, hoc accipit Deus; qui autem cum taedio dat, mercedem perdit; qui cum tristitia manum porrigit, fructum remunerationis amittit; qui cum tristitia largitur, retributionis non percipit fructum. Non est enim misericordia, ubi non est benevolentia.

[1Kb] 98. De tuis justis laboribus ministra pauperibus; non auferas alteri unde alteri tribuas, nec te misericordem ostendas de alieno spolio. Nihil prodest, si alterum inde reficis unde alium inanem facis. Condemnat miseratio ista, non propitiat. Talis misericordia peccata non purgat, sed amplificat. Bonum quod facis misericordiae causa, non jactantiae, facito; nihil studeas propter laudem, nihil propter temporalem opinionem, [Col. 0867B] nihil propter famam, sed propter vitam aeternam; quidquid agis, pro futura age mercede; aeternae remunerationis exspectatio te teneat amplius. Nec quod ad hujus, sed quod ad vitae aeternae gloriam prosit [Figure: [Character] 1Kb] quaeras [Figure: [Hebrew Text] 1Kb] .

99. Si enim hic laus quaeritur, illic remuneratio amittitur. Justi enim mercedem, non hic, sed in futuro recipiunt. Futura merces, non praesens promittitur justis. In coelo, non in terra, merces promittitur sanctis; non est hic exspectandum quod alibi debetur.

[1Kb] 100. Ecce accepisti monita, data est tibi vivendi norma, nulla te jam ignorantia a peccato excusat, non es jam vitae nescius, non es imprudens, aut ignarus; legem quam debeas sequi exposui, qualis debeas esse descripsi, cognitionem mandatorum habes. 523 [Col. 0867C] Jam scis quid sit recte vivere; vide ne ultra offendas, [Col. 0868A] vide ne deinceps bonum quod nosti despicias, vide ne quod legendo respicis vivendo contemnas. Donum scientiae acceptum retine, imple opere quod didicisti praedicatione.

101. Gratias ago, gratias refero, gratiarum actiones rependo, actiones gratiarum persolvo. Ago atque habeo uberem tibi gratiam; quantas valeo, gratias celebro, quantas pro viribus possum gratias ago. Multa sunt a te mihi concessa, multa collata, multa speciali miseratione largita. Omnia mihi placent, omnia grata sunt, omnia insederunt animo, omnia blandiuntur mihi, omnia me oblectant. Quam igitur satisfactionem persolvam? quam remunerationem rependam? quid compensare possum donis tuis, nisi ut tuis praeceptis utar, tibi semper obtemperem, tibi [Col. 0868B] paream, tibi jubenti obediam?

[1Kb] 102. Tu enim es dux vitae, tu magistra virtutis. Tu me, tanquam regula, in directum ducis. Tu es quae a recto nunquam discedis. Tu es quae a veritate nunquam averteris. Tu inventrix bonorum, tu magistra morum, indagatrix virtutum, sine qua nihil vita hominis esse potest. Per te cunctis vivendi regula datur. Per te de vitae pravitate ad meliorem vitam homines adducuntur.

[1Kb] 103. Praeceptis tuis formantur animi. Si quid distortum est, tu corrigis; si quid corrigendum est, tu emendas. Nihil mihi te charius, nihil mihi te dulcius. [Figure: [Character] 1Kb] Nihil mihi te suavius, nihil mihi te jucundius, nihil mihi te blandius, nihil mihi te levius, nihil mihi te sanctius, tu mihi supra vitam meam [Col. 0868C] places.




[Col. 0867]
SANCTI ISIDORI HISPALENSIS EPISCOPI REGULA MONACHORUM. (C)



524 PRAEFATIO.
[Col. 0867D]

[3Kb] 1. Plura sunt praecepta, vel instituta majorum, quae a sanctis Patribus sparsim prolata reperiuntur, quaeque etiam nonnulli latius, vel obscurius posteritati [Col. 0868D] composita tradiderunt, ad quorum exemplum nos haec pauca vobis eligere ausi sumus, usi sermone plebeio, vel rustico, ut quam facillime intelligatis quo ordine professionis vestrae votum retineatis.

[Col. 0869A] 525 [1Kb] 2. Praeterea quisquis vestrum illam universam veterum disciplinam contendit appetere, pergat, in quantum placet, et arduum illum limitem atque angustum levigato cursu incedat. Qui vero tanta jussa priorum explere nequierit, in hujus limite disciplinae gressus constituat, nec ultra declinandum disponat, ne, dum declinatus appetit inferiora, tam vitam quam nomen monachi perdat. Quapropter sicut illa praecepta priorum perfectum monachum reddunt ac summum, ita faciunt ista vel ultimum. Illa custodiant perfecti, ista sequantur post peccatum conversi.



CAPUT PRIMUM. De monasterio.

1. Imprimis, fratres charissimi, monasterium vestrum miram conclavis diligentiam habeat, ut firmitatem [Col. 0869B] custodiae munimenta claustrorum exhibeant; inimicus enim noster diabolus, sicut leo rugiens, circuit ore patenti, quaerens unumquemque nostrum, quem devoret (I Petri VIII).

[89Kb] 2. Monasterii autem munitio tantum januam extrinsecus habeat, unumque posticum, per quem eatur ad hortum. Villa sane longe remota debet esse a monasterio, ne vicinius posita aut labis inferat periculum, aut famam inficiat dignitatis. Cellulae fratribus juxta ecclesiam constituantur, ut possint properare quantocius ad officium.

[1Kb] 3. Locus autem aegrotantium remotus erit a basilica, vel cellulis fratrum, 526 ut nulla inquietudine vel clamoribus impediantur. Cellarium monachorum juxta coenaculum esse oportet, ut secus positum sine [Col. 0869C] mora mensis ministerium praebeatur. Hortulus sane intra monasterium sit inclusus, quatenus, dum intus monachi operantur, nulla occasione exterius evagentur.



CAPUT II. De eligendo abbate.
[Col. 0870A]

[1Kb] 1. Abbas interea eligendus est in institutione sanctae vitae duratus, atque inspectus patientiae et humilitatis experimentis, qui etiam per exercitium vitam laboriosam tolerans, ac transcendens aetatem adolescentiae, juventute sua senectutem tetigerit; cui etiam majores non dedignentur parere, obedientes ei tam pro aetate quam etiam pro morum probitate.

2. Iste enim se imitandum in cunctis operum exemplis exhibebit; neque enim aliquid imperasse cuique licebit quod ipse non fecerit. Singulos autem hortamentis mutuis excitabit, alloquens cunctos, exhortans, vel aedificans in eis, si quid eorum vitae pro uniuscujusque gradu prodesse perspexerit.

[Col. 0870B] [1Kb] 3. Circa omnes quoque servans justitiam, contra nullum livore odii inardescens, omne ex corde amplectens, nullum conversum despiciens, paratus etiam quorumdam infirmitati compati misericordia, Apostolum sequens, qui dicit: Facti sumus parvuli in medio vestrum, tanquam si nutrix foveat pullos suos (I Thess. II).



527 CAPUT III. De monachis.

1. Monachis autem summopere studendum est ut, apostolicam vitam tenentes, sicut in unum constituti esse noscuntur, ita cor habeant unum, nihil sibi proprium vindicantes, nec quantulumcunque amorem rei privatae habentes, sed, juxta exemplum apostolicum, omnia communia habentes (Act. IV), in praeceptis [Col. 0870C] Christi fideliter permanendo proficiant.

[1Kb] 2. Patri honorem debitum referentes, erga seniores obedientiam, erga aequales incitamenta virtutum, erga minores boni exempli magisterium conservabunt. [Col. 0871A] Nemo caeteris se judicans meliorem, sed inferiorem se omnibus deputans, tanto humilitate clarescat, quanto plus caeteris culmine virtutum coruscat. Abstineat se etiam a furore, et a detractione parcat monachus linguam.

[1Kb] 3. Indecenter quoque vel notabiliter non incedat, philargyriae contagium, ut lethiferam pestem, abhorreat; a turpibus verbis vel otiosis linguam avertat, atque indesinenter cor mundum labiaque exhibeat. Affectus quoque animi turpes ab intentione cogitationis abstergat, per compunctionem cordis in stadio se sanctae meditationis exerceat.

[1Kb] 4. Torporem somni atque pigritiam fugiat, vigiliisque et orationibus sine intermissione intendat, gulae concupiscentiam deprimat, atque abstinentiae [Col. 0871B] virtutibus semetipsum per studium domandarum libidinum affligat, domans jejuniis carnem, quantum valetudo corporis sinat, livore quoque invidiae de fraternis profectibus 528 nequaquam tabescat, sed quietus atque pacificus per amorem fraternae dilectionis de cunctorum gaudeat meritis, iracundiae perturbationem rejiciens, et patienter omnia sustinens; nulla tristitia, nullo temporali moerore afficiatur, sed contra omnia adversa interiori gaudio fretus, ipsam postremo vanae gloriae laudem procul a se abjiciat, et Deo tantum interius humili corde placere studeat, ut dum his virtutibus radiat, merito nomen suae professionis retineat.



CAPUT IV. De conversis.

[Col. 0871C] [1Kb] 1. Qui renuntians saeculo, ad monasterium venerit, non statim in coetum deligendus est monachorum. Vitam enim unicuique in hospitalitatis servitium tribus mensibus considerare oportet, quibus peractis ad coetum sanctae congregationis accedet; neque enim intus suscipi quemquam convenit, nisi, prius foris positus, ejus humilitas sive patientia comprobetur. Qui relicto saeculo ad militiam Christi pia et salubri humilitate convertuntur, omnia sua primum aut indigentibus dividant, aut monasterio conferant. Tunc enim servi Christi liberum animum divinae militiae offerunt, quando a se spei saecularis vincula cuncta praecidunt.

[1Kb] 2. Qui non rigida intentione convertuntur, cito aut superbiae morbo, aut vitio luxuriae subduntur. [Col. 0871D] Nequaquam ergo debent a tepore inchoare, qui [Col. 0872A] mundo renuntiant, ne per ipsum teporem rursus in amorem saeculi cadant. Omnis conversus non est recipiendus in monasterio, nisi prius ipse scripto se spoponderit permansurum. Sicut enim ii qui ad saecularem promoventur militiam in legionem non transeunt nisi ante in tabulis conferantur, ita et ii qui in spiritualibus castris coelesti militiae sunt signandi, nisi prius professione verbi aut scripti teneantur, in numerum 529 societatemque servorum Christi transire non possunt.

[1Kb] 3. Qui in monasterio prior ingreditur, primus erit in cunctis gradu, vel ordine; nec quaerendum est si dives aut pauper, servus an liber, juvenis an senex, rusticus an eruditus; in monachis enim nec aetas, nec conditio quaeritur, quia inter servi et liberi animam [Col. 0872B] nulla est apud Deum differentia. Qui tamen jugo alienae servitutis astrictus est, nisi Dominus vincula ejus dissolverit, nequaquam recipiendus est; scriptum est enim: Quis dimisit onagrum liberum? et vincula ejus quis solvit (Job. XXXIX)? Onager enim liber dimissus monachus est sine dominatu et impedimento saeculi deserviens, et a turbis remotus. Tunc enim libera servitute Deo quisque famulatur, quando nullius carnalis conditionis pondere premitur. Ubi enim jam suave jugum et leve onus Christi est, durum et grave est portare servitium saeculi.

4. Qui aliquid habentes in saeculo, convertuntur, non extollantur, si de suis facultatibus quodcunque monasterio contulerunt; sed potius timeant, ne hic per superbiam eleventur et pereant. Quibus [Col. 0872C] melius esset, si divitias suas cum humilitate in saeculo fruerentur, quam ut jam pauperes effecti de earum distributione elatione superbiae extollantur. Hi qui de paupertate in monasterio convertuntur non sunt despiciendi ab eis qui saeculi divitias reliquerunt, quia apud Deum unius ordinis habentur omnes qui convertuntur ad Christum; neque enim differt utrum ex inopi vel servili conditione ad servitium Dei quisque venerit, an ex generosa et locuplete vita; multi enim ex plebeio censu documentis virtutum eximiis enitentes, praelatiores nobilibus facti sunt, eosque virtutum excellentia praevenerunt, et qui erant conditione infimi, virtutis merito effecti sunt primi sapientes.

[2Kb] 5. Nam propterea infirma mundi elegit Deus, ut [Col. 0872D] confunderet fortes, et ignobilia mundi, et ea quae non [Col. 0873A] sunt, ut ea quae sunt 530 evacuaret, ut non glorietur omnis caro coram illo (I Cor. I, 27). Qui ex paupertate ad monasterium veniant, non extollantur in superbiam, quia se ibi aequales aspiciunt iis qui aliquid in saeculo videbantur; neque enim dignum est ut ubi divites celsitudine deposita saeculari ad humilitatem descendunt, ibi pauperes elatione mentis superbi efficiantur; qui oportet ut, deposita arrogantia, humiliter sapiant, suaeque paupertatis et inopiae memores semper existant.



CAPUT V. De opere monachorum

[1Kb] 1. Monachus semper operetur manibus suis ita, ut quibuslibet variis opificum artibus laboribusque studium suum impendat, sequens Apostolum, qui [Col. 0873B] dicit: Neque panem gratis manducavimus, sed in labore et fatigatione nocte et die operantes; et iterum: Qui non vult laborare, non manducet (II Thess. III). Per otium enim libidines et noxiarum cogitationum nutrimenta concrescunt, per laboris vero exercitium vitia nihilominus elabuntur.

[2Kb] 2. Nequaquam debet monachus dedignari versari in opere aliquo monasterii usibus necessario. Nam patriarchae greges paverunt, et gentiles philosophi sutores et sartores fuerunt, et Joseph justus, cui virgo Maria desponsata exstitit, faber ferrarius fuit. 531 Si quidem et Petrus princeps apostolorum piscatoris officium gessit, et omnes apostoli corporale opus faciebant, unde vitam corporis sustentabant.

[Col. 0873C] 3. Si igitur tantae auctoritatis homines laboribus et operibus etiam rusticanis inservierunt, quanto magis monachi, quos oportet non solum vitae suae necessaria propriis manibus exhibere, sed etiam indigentiam aliorum laboribus suis reficere! Qui [Col. 0874A] viribus corporis et integritate salutis consistunt, si in opere otiosi sunt, dupliciter peccare noscuntur, quia non solum non laborant, sed etiam alios vitiant, et ad imitationem suam invitant. Propterea enim quisque convertitur, ut Deo serviens laboris habeat curam, non ut, otio deditus, inertia pigritiaque pascatur.

[1Kb] 4. Qui si volunt lectioni vacare, ut non operentur, ipsi lectioni contumaces existunt, quia non faciunt quod ibi legunt; ibi enim scriptum est: Operantes suum panem manducent; et iterum: Ipsi enim scitis quomodo oportet imitari nos, quia non inquieti fuimus inter vos, neque panem gratis ab aliquo manducavimus, sed in labore et fatigatione die ac nocte operantes, ne quem vestrum gravaremus (II Thess. III). Qui per infirmitatem [Col. 0874B] corporis operari non possunt, humanius clementiusque tractandi sunt. Qui vero sani sunt et fallunt, procul dubio dolendi atque lugendi sunt, quia non corpore, sed, quod pejus est, mente aegroti sunt; qui etsi humanis oculis convinci non possunt, Deum tamen latere non possunt. Tales igitur aut ferendi sunt, si aegritudo latet; aut distringendi, si sanitas pateat.

[1Kb] 5. Monachi operantes meditari aut psallere debent, ut carminis verbique Dei delectatione consolentur ipsum laborem. Si enim saeculares opifices inter ipsos labores amatoria turpia cantare 532 non desinunt, atque ita ora sua in cantibus et fabulis implicant, ut ab opere manus non subtrahant, quanto magis servi Christi, qui sic manibus operari debent, [Col. 0874C] ut semper laudem Dei in ore habeant, et linguis ejus psalmis et hymnis inserviant! Laborandum est enim corpore animi fixa in Deum intentione; sicque manus in opere implicanda est ut mens non avertatur a Deo.

[Col. 0875A] 6. Propriis autem temporibus oportet operari monachum, et propriis orationi lectionique incumbere. Horas enim debet habere monachus congruas ad singula officia deputatas. Partes autem annui temporis suis quibusque operibus taliter deputantur. Aestate enim a mane usque ad horam tertiam laborare oportet; a tertia autem usque ad sextam lectioni vacare; dehinc usque ad nonam requiescere; post nonam autem usque ad tempus vespertinum iterum operari. Alio autem tempore, id est, autumno et hieme, sive vere a mane usque ad tertiam legendum, post celebrationem tertiae usque ad nonam laborandum est; post refectionem autem nonae aut operari oportet, aut legere, aut sono vocis aliquid meditari.

[Col. 0875B] [1Kb] 7. Quaecunque autem operantur monachi manibus suis, praeposito deferant, praepositus autem principi monachorum; nihil operis apud fratrem remaneat, ne sollicitudinis ejus cura mentem ab intentione contemplationis avertat. Horti olera vel apparatus ciborum propriis sibi manibus fratres exerceant; aedificiorum autem constructio vel cultus agrorum ad opus servorum pertinebunt. Nullus monachus amore privati operis illigetur, sed omnes in communi laborantes patribus sine obmurmuratione obtemperare debent, ne forte murmurando pereant, sicut perierunt qui in deserto murmuraverunt. Si enim illis parvulis adhuc in lege et rudibus nequaquam indultum est, quanto magis iis qui perfectionis legem perceperunt non parcet, si talia gesserint.



533 CAPUT VI. De officio.
[Col. 0875C]

[1Kb] 1. In psallendis autem officiis ita erit discretio; dato enim legitimis temporibus signo ad horas canonicas, festina cum properatione omnes ad chorum occurrant, nullique ante expletum officium licebit [Col. 0876A] egredi praeter eum quem necessitatis naturae compulerit. Recitantibus autem monachis, post consummationem singulorum psalmorum prostrati omnes humi pariter adorabunt, celeriterque surgentes psalmos sequentes incipiant, eodemque modo per singula officia faciant.

[2Kb] 2. Quando celebrantur psalmorum spiritualia sacramenta, refugiat monachus risus vel fabulas; sed hoc meditetur corde, quod psallitur ore. In tertia, sexta, vel nona tres psalmi dicendi sunt, responsorium unum, lectiones ex Veteri Novoque Testamento duae, deinde laudes, hymnus atque oratio. In vespertinis autem officiis primo lucernarium, deinde psalmi duo, responsorius unus, et laudes, hymnus atque oratio dicenda est.

[Col. 0876B] 3. Post vespertinum autem, congregatis fratribus, oportet, vel aliquid meditari, vel de aliquibus divinae lectionis quaestionibus disputare, conferendo pie et salubriter, tantumque meditando, 534 disputandoque immorari, quoadusque completorii tempus possit occurrere. Ante somnum autem, sicut mos est, peracto completorio, valedictis invicem fratribus, cum omni cautela et silentio requiescendum est, usquequo ad vigilias consurgatur.

[2Kb] 4. In quotidianis vero officiis vigiliarum primum tres psalmi canonici recitandi sunt, deinde tres missae psalmorum, quarta canticorum, quinta matutinorum officiorum. In Dominicis vero diebus, vel festivitatibus martyrum, solemnitatis causa singulae superadjiciendae sunt missae. Verum in vigiliis recitandi [Col. 0876C] aderit usus; in matutinis psallendi canendique consuetudo, ut utroque modo servorum Dei mentes diversitatis oblectamento exerceantur, et ad laudem Dei sine fastidio affluentius excitentur.

[1Kb] 5. Post vigilias autem usque ad matutinum requiescendum, aut aliquid perlegendum erit. Post matutinum [Col. 0877A] autem aut operandum aliquid, aut legendum; lectiones autem ex Novo aut Veteri Testamento tempore officii quotidianis diebus recitentur; Sabbato autem die atque Dominico ex Novo tantum pronuntientur. Monachus autem corporis sanitate consistens, si vigiliis vel quotidianis officiis defuerit, perdat communionem, si sanitas patet.



535 CAPUT VII. De collatione.

[1Kb] 1. Ad audiendum in collatione patrem tribus in hebdomada vicibus fratres post celebrationem tertiae, dato signo, ad collectam conveniant; audiant docentem seniorem, instruentem cunctos salutaribus praeceptis; audiant patrem studio summo, et silentio, intentionem animorum suorum suspiriis et gemitibus [Col. 0877B] demonstrantes. Ipsa quoque collatio erit vel pro corrigendis vitiis, instruendisque moribus, vel pro reliquis causis ad utilitatem coenobii pertinentibus.

[1Kb] 2. Quod si talia desunt, pro consuetudine tamen disciplinae nequaquam erit omittenda collatio, sed in praefinitis diebus, cunctis pariter congregatis, praecepta Patrum regularia recensenda sunt, ut qui necdum didicerunt percipiant quod sequantur; qui vero didicerunt, frequenti memoria admoniti, sollicite custodiant quod noverunt. Sedentes autem omnes in collatione tacebunt, nisi forte quem auctoritas patris praeceperit, ut loquatur.



CAPUT VIII. De Codicibus.

[1Kb] 1. Omnes Codices custos sacrarii habeat deputatos, [Col. 0877C] a quo singulos singuli fratres accipiant, quos prudenter lectos vel habitos semper post vesperam reddant. Prima autem hora Codices singulis diebus petantur; qui vero tardius postulat, nequaquam accipiat.

2. De his autem quaestionibus, quae leguntur, nec forte intelliguntur, unusquisque fratrum aut in collatione aut post vesperam abbatem interroget, et, recitata in loco lectione, ab eo expositionem suscipiat, ita ut, dum uni exponitur, caeteri audiant.

536 [1Kb] 3. Gentilium libros vel haereticorum volumina monachus legere caveat; melius est enim [Col. 0878A] eorum perniciosa dogmata ignorare, quam per experientiam in aliquem laqueum erroris incurrere.



CAPUT IX. De mensis.

[1Kb] 1. Tempore quo refectionis debitum solvitur, claustra monasterii obserentur, nec oculus extraneus interesse praesumat, ne quietem fraternam praesentia sua impediat. Refectionis tempore, dato signo, pariter omnes concurrant. Qui autem ad mensam tardius venerit, aut poenitentiam agat, aut jejunus ad suum opus, vel cubile recurrat. Nemo autem ad vescendum ibit, antequam ad vocandum omnes vox signi solita insonuerit.

[1Kb] 2. Refectorium pariter unum erit; ad singulas mensas deni convescentes resideant; reliqua turba [Col. 0878B] parvulorum assistent. Tempore convescentium fratrum omnes disciplinae gerant silentium, Apostolo obtemperantes, qui dicit: Cum silentio operantes suum panem manducent (II Thess. III). Unus tamen in medio residens, benedictione accepta, de Scripturis aliquid legat, caeteri vescentes tacebunt, lectionem attentissime audientes, ut sicut illis corporalis cibus refectionem carnis praestat, ita mentem eorum spiritualis sermo reficiat.

[1Kb] 3. Nullus ad mensas clamor excitetur, soli tantum praeposito sollicitudo maneat in his quae sunt vescentibus necessaria. Abbas citra languoris necessitatem cibos in conspectu pariter cum fratribus 537 sumat; nec aliud quam caeteri, nec cultius quam quae in communi consistunt, praeparari sibi quidpiam expetat; [Col. 0878C] sicque fit ut dum praesens est, omnia diligentius administrentur; et dum communia sunt, salubriter et cum charitate sumantur. Aequalia quippe erunt mensura omnium fercula, similibusque alimentis cuncti reficiendi sunt fratres.

[1Kb] 4. Quidquid praesens refectio dederit, omnes sine murmuratione percipiant; nec id desiderent, quod edendi voluptas appetit, sed quod naturae necessitas quaerit, scriptum est enim: Carnis curam ne feceritis in desideriis (Rom. XIII). Per omnem autem hebdomadam fratres viles olerum cibos ac pallentia utantur legumina. Diebus vero sanctis inducant cum [Col. 0879A] pleribus levissimarum carnium alimenta. Non erit usque ad satietatem reficiendum corpus, ne forte intereat animus; nam ex plenitudine ventris cito excitatur luxuria carnis.

[1Kb] 5. Qui autem appetitum edacitatis reprimit, sine dubio lasciviae motus restringit. Tanta cum discretione reficiendum est corpus, ut nec nimia abstinentia debilitetur, nec superflua edacitate ad lasciviam moveatur. In utroque ergo temperantia adhibenda est, scilicet, ut et vitia carnis non praevaleant, et vis ad ministerium bonae operationis sufficiat. Quicunque ad mensam residens a carnibus vel vino abstinere voluerit, non est prohibendus; abstinentia enim non prohibetur, sed potius collaudatur, tantum ne ex contemptu creatura Dei humanis concessa usibus exsecretur.

[Col. 0879B] [1Kb] 6. Nullum esus furtiva contaminio polluat, aut impudens vel privatus extra communem mensam appetitus; excommunicationis enim 538 sententiae subjacebit qui vel occulte vel extra ordinariam mensam aliquid degustaverit. Ante refectionis tempus nullus vesci audeat praeter eum qui aegrotat; qui enim tempus edendi antecesserit, subsequentibus poenis abstinentiae subjacebit. Sitienti aut cujuspiam defectum patienti ante edendi tempus consulendum est, abbate, vel praeposito ordinante, non tamen palam, ne forte sitire, vel esurire alios cogat.

[1Kb] 7. Hebdomadarius solus cibos degustet, nec quis id alius audeat, ne sub occasione degustandi gulae, vel gutturi satisfaciat. Laici ministri mensis monachorum nullatenus intererunt, nec enim poterit illis [Col. 0879C] mensae communis esse locus, quibus diversum est propositum. Monachi cum a mensa surrexerint, ad orationem omnes concurrant. Quod mensae redundaverit, omni cura servatum egentibus dispensetur.

[1Kb] 8. In refectione monachorum a diebus Pentecostes [Col. 0880A] usque ad autumni principium tota aestas interdiana prandia invitet, reliquum tempus suspendat prandia, coena tantum apponatur.

[2Kb] 9. In utrisque temporibus refectio mensae tribus erit pulmentis, olerum scilicet et leguminum, et, si quid tertium fuerit, id est, pomorum. Ternis quoque poculis fraterna reficienda est sitis. 539 In observatione autem quadragesimali, sicut fieri solet post exemptum jejunium, pane solo, et aqua contenti omnes erunt, a vino quoque et oleo abstinebunt.



CAPUT X. De feriis.

1. Haec sunt feriae monachorum, in quibus jejunia conquiescunt, in primis venerabilis dies Dominicus nomini Christi dicatus. Qui, sicut propter mysterium [Col. 0880B] resurrectionis ejus solemnis est, ita et apud omnes servos ejus celebritatem convivii votivo gaudio retinebit. Item a primo die Paschae usque ad Pentecostem, quinquaginta scilicet quotidianis diebus, jejunium a sanctis Patribus dissolutum est, propter resurrectionem videlicet Christi, et adventum Spiritus sancti, ut hi dies non in figura laboris, quod Quadragesimae tempus significat, sed in quiete laetitiae laxatis jejuniis celebrentur.

[1Kb] 2. Placuit etiam Patribus a die Natalis Domini usque ad diem Circumcisionis solemne tempus efficere, licentiamque vescendi habere; non aliter et dies Epiphaniorum veteri regula reficiendi indulgentiam consecuta est, siquidem et dum quisque fratrum convertitur, aut ex aliis monasteriis fratres visitandi [Col. 0880C] gratia occurrunt, pro charitate adimplenda interumpuntur jejunia.

[1Kb] 3. Praeter haec alia tempora libere libenterque cultui jejuniorum inserviant. Si qui autem monachorum praedictis temporibus jejunare disponunt, [Col. 0881A] nequaquam prohibendi sunt; nam et multi antiquorum Patrum his diebus in eremo abstinuisse, nec aliquando 540 jejunia solvisse, leguntur, nisi tantum diebus Dominicis propter resurrectionem Christi.



CAPUT XI. De jejunio.

[1Kb] 1. Jejuniorum autem hos dies potissime veteres elegerunt. Primum jejunium Quadragesimae quotidianum, in quo major abstinentiae observantia manebit in monachis, quando non solum a prandiis, sed etiam a vino et oleo abstinent. Secundum jejunium interdianum post Pentecosten alia die inchoatum usque ad aequinoctium autumnale protenditur, ternis scilicet diebus per singulas hebdomadas propter aestivos solis ardores jejunium celebratur.

[Col. 0881B] 2. Tertium sequitur quotidianum jejunium, ab octavo Kalendas Octobris usque ad Natalem dominicum, in quo quotidiana jejunia nequaquam solvuntur. Quartum item quotidianum jejunium post diem Circumcisionis exoritur, peragiturque usque ad solemnia Paschae.

3. Hi autem qui, vetustate corporis consumpti, aut tenerae aetatis fragilitate detenti sunt, non sunt quotidianis jejuniis exercendi, ne aut senescens aetas, antequam moriatur, deficiat; aut crescens, priusquam proficiat, cadat, et ante intereat quam bonum facere discat.



CAPUT XII. De habitu monachorum.

[1Kb] 1. Cultus vestium vel indumentorum insignes monacho [Col. 0881C] deponendi. Munitus debet esse monachus, non delicatus; sicut autem 541 non oportet in monacho esse notabilis habitus, ita nec satis abjectus; nam pretiosa vestis animum ad lasciviam pertrahit, nimis vilis aut dolorem cordis parit, aut morbum vanae [Col. 0882A] gloriae contrahit. Vestimenta non erunt aequaliter distribuenda omnibus, sed cum discretione, prout cujusque aetas, gradusque expostulat; ita enim apostolos fecisse legimus, sicut scriptum est: Erant illis omnia communia, et distribuebatur unicuique, prout opus erat (Act. IV).

[2Kb] 2. Uniuscujusque fratris supplementum, vel indigentia inspiciatur, ut qui habent contenti sint, et qui non habent accipiant; nam habenti non dabitur, ut sit unde egentibus distribuatur. Porro linteo non oportet monachum indui; orarium, birros, planetas non est fas uti, neque indumenta, vel calceamenta, quae generaliter caetera monasteria abutuntur. Ternis autem tunicis, et binis palliis, et singulis cucullis contenti erunt servi Christi, quibus superadjicietur [Col. 0882B] melotes pellicea, mappula, manicae quoque, pedules, et caligae. His tantum contenti erunt, nihil praeterea aliud praesumentes.

[1Kb] 3. Pedules autem utendi in monasterio, quandiu hiemis coegerit violentia, sive dum fratres gradiuntur in itinere, vel proficiscuntur ad urbem. Monachi autem in monasterio palliis semper operiantur, ut pro honestate tecti incedant, et pro ministerio operis expediti discurrant. Sane si quis forte pallium non habet, humeris mappulam superponat. Nullus monachorum vultus curam gerat, per quem lasciviae et petulantiae crimen incurrat; non est enim 542 mente castus, cujus aut corporis cultus, aut impudicus exstat incessus.

[1Kb] 4. Nullus monachorum comam nutrire debet; nam [Col. 0882C] qui hoc imitatur, etsi ipsi hoc ad decipiendum homines per speciem simulationis non faciant, alios tamen scandalizant, ponentes offendiculum infirmis, et sanctum propositum usque ad blasphemiam perducentes. Tondere debet ergo iste, quando et omnes, [Col. 0883A] imo et simul ac pariter omnes. Nam reprehensibile est diversum habere cultum, ubi non est diversum propositum.



CAPUT XIII. De stramentis.

[1Kb] 1. Abbatem cum fratribus pariter in congregatione commorari oportet, ut communis conversatio et testimonium bonae vitae, et reverentiam praebeat disciplinae. Fratres quoque omnes, si possibile est, in uno conclavi commorari decet. Quod si difficile fuerit, certe vel decem, quibus unus est praeponendus decanus, quasi rector et custos. Speciosam vel variam supellectilem monachum habere non licet, cujus stratus erit storea, et stragulum, pelles lanatae [Col. 0883B] duae, galnapis quoque, et facistergium, geminusque ad caput pulvillus.

543 [1Kb] 2. Per singulos menses abbas, sive praepositus lectulos cunctorum perspiciat, ne quid indigeant fratres, nec superfluum habeant. Nocte, dum ad dormiendum vadunt, seu postquam quiescitur, unus alteri nemo loquatur. Duobus in uno lecto jacere non licet. In nocturnis tenebris nemo loquatur fratri, cui obviat. Juncta autem nocte, dormientium lucerna locum illuminet, ut, depulsis tenebris, testimonium pateat singularis quietis.

[1Kb] 3. Stratus monachi in nulla turpi cogitatione versetur, sed in sola contemplatione Dei; accubans et requiem corporis et quietem habeat cordis, cogitationesque pravas a se repellat, bonasque amplectens, [Col. 0883C] turpes a se rejiciat; nam animi motus imaginibus suis agitatur, et qualis vigilantis cogitatio fuerit, talis et imago per soporem occurrit. Qui nocturna illusione polluitur, publicare hoc Patri monasterii non moretur, culpaeque suae merito hoc tribuat, et occulto poenitentiam agat, sciens quia nisi praecessisset in eo luxus animi turpia cogitantis, non sequerentur sordidae atque immundae pollutiones; quem enim praevenit cogitatio illicita, tentatio illum cito fedat immunda.

[1Kb] 4. Qui nocturno delusus phantasmate fuerit, tempore officii in sacrario stabit, nec audebit eadem die ecclesiam [Col. 0884A] introire, antequam sit lotus et aquis et lacrymis. In lege quippe qui somno nocturno polluebatur, egredi jubebatur a castris, nec regredi priusquam ad vesperam lavaretur (Deut. XXIII). Et si illi in carnali populo ita faciebant, quid spiritualis servus Christi facere debet, qui magis contaminationem suam debet respicere et longe ab altario positus mente 544 et corpore pertimescere, atque in figura aquae poenitentiae lacrymas adhibere, ut non solum aquis, sed etiam fletibus studeat ablui, quod forte per culpam occultam immunda contaminatio polluit?

5. Qui fornicationis tentamentis exaestuat, oret indesinenter, atque abstineat, nec erubescat confiteri libidinis aestum, quo uritur, quia vitium detectum cito curatur, latens vero quanto amplius occultatum [Col. 0884B] fuerit, tanto magis profundius serpit, quod revera qui publicare negligit curari minime cupit.



CAPUT XIV. De delinquentibus.

1. Si quis in aliquo levi delicto titubans oberraverit, semel atque iterum admonendus est; qui, si post secundam admonitionem nequaquam fuerit emendatus, congrua animadversione coerceatur. Peccantem autem nullus occultet; criminis enim est consensio post secundam admonitionem celare quempiam peccantem.



CAPUT XV. De saepius peccante.

1. Si quis saepius peccantem viderit, prius hoc uni, [Col. 0884C] vel duobus demonstret fratribus, quorum testimonio possit convinci. Si negaverit qui deliquit, peccatum palam commissum palam est arguendum, ut dum manifeste peccans emendatur, ii qui eum in malo imitati sunt corrigantur. Sicut autem unius delicto saepe multi pereunt, ita unius emendatione plerumque multi salvantur.



545 CAPUT XVI. De culpa indulgenda, vel culpati correctione.

[1Kb] 1. Qui vero in fratrem peccaverit, si statim reminiscens ad veniam poscendam fuerit inclinatus, percipiat [Col. 0885A] ab eo indulgentiam, cui cognoscitur intulisse injuriam. Qui autem non petit, aut non ex animo poscit, in collationem deductus juxta excessum injuriae congruae subjaceat disciplinae. Qui sibi invicem convicia objiciunt, si iterum invicem sibi celeriter laxando ignoscunt, hi ab alio judicandi non sunt, quia pariter sibi veniam dare festinaverunt, si tamen excedere in semetipsos frequentius non praesumant.

[1Kb] 2. Qui sponte culpam confitetur quam gessit, veniam promereri debet quam expetet. Oretur igitur pro eo, eique confestim, si levis culpa est, postulata indulgentia praebeatur. Qui pro gravi vitio saepe excommunicatus emendari neglexerit, tandiu damnationi subjaceat, quousque vitia inolita deponat, ut quem semel illata animadversio non coercuit, frequens [Col. 0885B] severitas censeat emendandum. Quamvis frequentium, graviorumque vitiorum voragine sit quispiam immersus, non tamen est a monasterio projiciendus, sed juxta qualitatem coercendus, ne forte qui poterat per diuturnam poenitudinem emendari, dum projicitur, ore diaboli devoretur.



546 CAPUT XVII. De delictis.

[2Kb] 1. Delicta autem aut gravia sunt, aut levia. Levioris culpae reus est, qui otiosus esse dilexit; qui ad officium, vel ad collationem, vel ad mensam tardius venerit; qui in choro horis riserit, fabulisve vacaverit; qui, relicto officio vel opere, extra necessitatis causam foras discesserit; qui torporem aut somnum amaverit; qui saepius juraverit; qui multiloquus fuerit; [Col. 0885C] qui ministerium cujuslibet operis injunctum sibi sine benedictione susceperit, aut perfecto opere benedictionem minime postulaverit; qui injunctum opus negligenter vel tardius expleverit; qui casu aliquid fregerit; qui damnum rei parvae intulerit; qui codicem negligenter usus fuerit; qui alicubi ad momentum secesserit; qui occulte ab aliquo litteras vel quodlibet munus acceperit; vel epistolam suscipiens sine abbatis consensu rescripserit; vel quemlibet parentum seu saecularium sine jussu senioris aut viderit, aut cum eis locutus fuerit; qui seniori inobediens fuerit; qui contumaciter seniori responderit; qui erga seniorem linguam non represserit; qui lascivus in [Col. 0886A] lingua fuerit, qui inhoneste incesserit; qui jocaverit; qui satis riserit; qui cum excommunicato locutus fuerit, oraverit, aut comederit; qui illusionem nocturnam Patri non patefecerit. Haec igitur et his similia triduana excommunicatione emendanda sunt.

[1Kb] 2. Graviori autem culpae obnoxius est, si temulentus quisquam sit; si discors; si turpiloquus; si feminarum familiaris; si seminans 547 discordias; si iracundus; si altae et rectae cervicis; si mente tumidus, vel jactanti incessu immodaratus; si detractor; si susurro, vel invidus; si praesumptor rei peculiaris; si pecuniae contagio implicitus; si aliquid praeter regularem dispensationem superfluum possidens; si fraudator rei acceptae aut commissae sibi, aut minus commissae.

[Col. 0886B] 3. Inter haec, si de rebus secum allatis extulerit, vel de iis per inobedientiam murmuraverit; si falsum dixerit; si contentiones vel rixas amaverit; si manifestum convicium fratri intulerit; si personam innocentem falso crimine maculaverit; si contumaci animo seniorem despexerit; si rancorem adversus fratrem tenuerit; si peccanti in se et postea supplicanti veniam non concesserit; si cum parvulis jocaverit, riserit, vel eos osculatus fuerit; si cum altero in uno lecto jacuerit; si rei majoris damnum intulerit; si furatus fuerit; si perjuraverit; si extra communem mensam privatim vel furtim quidpiam sumpserit; si alicubi, extra consultum praepositi vel abbatis, discedens, medio die, vel amplius, commoratus fuerit; si, ut otiosus sit, falsam infirmitatem [Col. 0886C] praetenderit. Haec et his similia juxta arbitrium Patris diuturna excommunicatione purganda sunt, et flagellis emendanda, ut qui gravius peccasse noscuntur, acriori severitate coerceantur, consideratis tamen personis, qui sint humiles, quive superbi.



CAPUT XVIII. De excommunicatione

[1Kb] 1. Satisfactio delinquentium haec est: in officio fratribus constitutis, peracto poenitentiae tempore, vocatus is qui excommunicatus est, solvet statim cingulum, humique extra chorum prostratus jacebit, agens poenitentiam, quousque expleatur celebritas, cumque jussus fuerit ab abbate de solo surgere, ingrediensque [Col. 0887A] 548 in chorum, data oratione pro eo ab abbate, et respondentibus cunctis amen, surgat, atque ab omnibus pro negligentia veniam poscat, adepturus indulgentiam post hujus emendatoriae satisfactionis censuram.

[2Kb] 2. In minori vero aetate constituti non sunt coercendi sententia excommunicationis, sed pro qualitate negligentiae congruis affligendi sunt plagis, ut quos aetatis infirmitas a culpa non revocat, flagelli disciplina compescat. Excommunicati autem ab iis locis quibus fuerint constituti ante poenitentiae tempus expletum prohibeantur progredi. Ad excommunicatum nulli licebit ingredi citra imperium senioris. Cum excommunicato nulli penitus vesci liceat, ne ipsi quidem qui alimenta victui praebet.

[Col. 0887B] [2Kb] 3. Si excommunicatio biduana fuerit, excommunicato nihil alimenti praebendum est; certe si plurimorum dierum illata fuerit communionis suspensio, sola panis et aquae in vespertinum erit adhibenda refectio. Excommunicatis praeter hiemis violentiam cubile humus erit, stratum, sive storea; amictus autem tegmen rasum, aut certe cilicium; calceamentum, aut sparteae, aut quodlibet genus solearum.

549 [2Kb] 4. Excommunicandi potestatem habeant Pater monasterii, sive praepositus; reliqui autem excessus monachorum in collectam abbati vel praeposito deferentur, ut is qui deliquisse cognoscitur competenti severitate coerceatur.



CAPUT XIX. De familiari vita.
[Col. 0888A]

[1Kb] 1. Monachi in communi viventes nihil peculiare sibi facere audeant, neque in suis cellulis quidquam quod ad victum, vel habitum, vel ad quamlibet rem aliam pertineat, sine regulari dispensatione abbatis possidere praesumant. In Pentecoste autem, quae est dies remissionis, omnes fratres sub divina professione se alligent nihil peculiare apud conscientiam suam habere. Si quod a parentibus vel extraneis munus cuilibet monacho fuerit directum, in conventum fratrum redactum sit, ut cui necesse erit praebeatur. Monachus enim quidquid acquirit, non sibi, sed monasterio acquirit.

550 [1Kb] 2. Nullus peculiariter separatam sibi ad habitandum [Col. 0888B] cellulam expetat, in qua privatim a coetu remotus vivat, praeter eum qui fortasse morbo, vel aetate defessus, et hoc ex consultu Patris monasterii promeruerit. Caeteri vero, quibus nec languor, nec senectus inest, in sancta societate communem vitam et conversationem retinebuut. Nullus separatam cellulam a coetu remotus sibi expetet, in qua subsidio reclusionis, aut instanti otio, aut latenti vitio serviatur, et maxime vanae gloriae, aut mundialis opinionis famae.

3. Nam plerique proinde reclusi latere volunt, ut pateant; ut qui viles erant, aut ignorabantur foris positi, sciantur, atque honorentur inclusi. Nam revera [Col. 0889A] omnis qui propter vitae quietem a turbis discedit, quanto magis a publico separatur, tanto minus latet. Oportet ergo tales in sancta societate commorari, atque sub testimonio vitam suam transigere, ut si quid in eis vitiorum est, dum non celatur, curetur; si quid vero virtutum, ad imitamentum proficiat aliorum, dum humilitatis eorum exempla alii contuentes, erudiuntur.

[1Kb] 4. Non est praesumendum sine conscientia abbatis egenis vel quibuslibet conferre de eo quod regulari dispensatione noscitur monachus possidere; nec cum alio fratre quidpiam commutare, nisi abbas vel praepositus illi jusserit, nulli licebit; nec habebit quispiam praeter illa quae communi monasterii lege concessa sunt de rebus monasterii. Abbati vel monacho [Col. 0889B] monasterii servum non licebit facere liberum: qui enim nihil proprium habet, libertatem rei alienae dare non debet. Nam sicut saeculi leges sanxerunt, non potest alienari possessio, nisi a proprio domino: 551 ita et omne quod in monasterio in nummo ingreditur, sub testimonio seniorum accipiendum.

[1Kb] 5. Eadem pecunia in tribus partibus dividenda est; quarum erit una pro infirmis et senibus, et pro aliquo coemendo in diebus sanctis cultius ad victum fratrum; alia pro egenis; tertia pro vestimentis fratrum, et puerorum, vel quibusque ad necessitatem monasterii coemendis. Quas tres partes custos sacrarii percipiat, ac, praecipiente abbate, sub testimonio praepositi vel seniorum de singulis partibus pro suis necessariis causis expendat.



CAPUT XX. Quid ad quem pertineat.
[Col. 0889C]

[2Kb] 1. Ad praepositum autem pertinet sollicitudo monachorum, actio causarum, cura possessionum, satio agrorum, plantatio et cultura vinearum, diligentia gregum, constructio aedificiorum, opus carpentariorum, sive fabrorum. Ad custodem sacrarii pertinet cura vel custodia templi, signum quoque dandi in vespertinis, nocturnisque officiis, vel vestes suere, ac vasa sacrorum, Codices quoque instrumentaque [Col. 0890A] cuncta, oleum in usus sanctuarii, cera et luminaria. Iste a vestiario monasterii suscipiet acus, etiam et fila diversa pro consuendis vestibus fraternis habebit, et omnibus, ut necesse est, ministrabit. Ad hunc quoque pertinebit aurum atque 552 argentum, caeteraque fracta aeris ferrique metalla, ordinatio quoque linteariorum, fullonum, calceariorum atque sartorum.

[1Kb] 2. Ad janitorem pertinebit cura hospitum, denuntiatio advenientium, custodia exteriorum claustrorum. Ad eum qui cellario praeponitur pertinebit sollicitudo eorum quae in promptuario sunt: iste praebet hebdomadariis quidquid necessarium est victui monachorum, hospitum et infirmorum; isto praesente, dispensantur ea quae mensis deferenda sunt; [Col. 0890B] is etiam quidquid residuum fuerit pro pauperum usibus conservabit, huic quoque hebdomadarius, expleta hebdomada, vasa sibi tradita exhibebit, ad perspiciendum utique, si negligentius habita sunt, et ad denuo succedentem hebdomadarium coram isto tradentur. Ad hunc quoque pertinent horrea, greges ovium et porcorum, lana et linum, de area sollicitudo, cibaria administrandi pistoribus, jumentis, bobus et avibus, industria quoque calceamentorum, cura pastorum, seu piscatorum.

[1Kb] 3. Ad hebdomadarium pertinet cura ferculorum, administratio mensarum, signum dandi in diurnis officiis, sive in collatione, vel in collecta post solis occubitum. Ad hortulanum quoque pertinebit munitio [Col. 0890C] custodiaque hortorum, alvearia apum, cura seminum diversorum, ac denuntiatio quid et quando oporteat in hortis seri, sive plantari. Ars autem pistoria ad laicos pertinebit; ipsi enim triticum purgent, ipsi ex more molant; massam tantumdem monachi conficiant, et panem sibi propriis manibus ipsi faciant. Porro pro hospitibus, vel infirmis, laici faciant panes.

4. Instrumentorum et ferramentorum custodia ad unum quem Pater monachorum elegerit pertinebit, qui ea operantibus distribuat receptaque custodiat. [Col. 0891A] Et licet haec cuncta specialiter singulis maneant distributa, omnia tamen a Patre ordinata ad curam praepositi pertinebunt. Ad custodiendam autem in urbe cellam 553 unus senior, et gravissimus monachorum cum duobus parvulis monachis constituendus est, ibique, si culpa caret, convenit eum perpetim perdurare.

[2Kb] 5. Porro cura nutriendorum parvulorum pertinebit ad virum quem elegerit Pater, sanctum sapientemque, atque aetate gravem, informantem parvulos non solum studiis litterarum, sed etiam documentis magisterioque virtutum. Cura peregrinorum, vel pauperum eleemosyna pertinebit ad eum cui dispensationis potestas commissa est. Iste quod habet tribuat, et communicet, in quantum potest, non ex tristitia, aut necessitate: Hilarem enim datorem diligit Deus (II Cor. IX).



CAPUT XXI. De infirmis.
[Col. 0891B]

[1Kb] 1. Cura infirmorum sanae sanctaeque conversationis viro committenda est, qui pro eis sollicitudinem ferre possit, magnaque cum industria praesto faciat quidquid imbecillitas eorum exposcit. Ipse autem sic aegrotis deserviet, ut de sumptibus eorum vesci non praesumat. Aegrotis delicatiora sunt praebenda alimenta, quousque ad incolumitatem perveniant. Postquam salutem receperint, ad usum pristinum revertentur

[1Kb] 2. Infirmi autem pro eo quod delicatius aguntur, fortiores inde nequaquam scandalizentur; qui enim sani sunt infirmos tolerare 554 debent; qui autem [Col. 0891C] infirmi sunt sanos et laborantes anteponendos sibi non dubitent. Nullum oportet vel veram corporis infirmitatem celare, vel falsam praetendere. Sed qui possunt Deo gratias agant, et operentur; qui vero non possunt manifestent suos languores, humaniusque tractentur.

[1Kb] 3. Sub praetextu infirmitatis nihil peculiare habendum [Col. 0892A] est, ne lateat libido cupiditatis sub languoris specie. Lavacra nulli monacho adeunda studio lavandi corporis, nisi tantummodo propter necessitatem languoris, et nocturnam pollutionem. Nec differendum est propter medelam, si expedit; nec murmurandum est, quia non fit pro appetitu voluptatis, sed pro remedio tantum salutis.



CAPUT XXII. De hospitibus.

1. Advenientibus hospitibus prompta atque alacris susceptio est adhibenda, scientes ob hoc in novissimum consequi retributionem. Sicut enim Dominus dicit: »Qui vos recipit, me recipit, et qui me recipit recipit illum qui misit me; qui recipit prophetam in nomine prophetae, mercedem prophetae accipiet; et qui recipit justum in nomine justi, mercedem justi accipiet; et qui potum dederit uni ex [Col. 0892B] minimis istis calicem aquae frigidae tantum in nomine meo, amen dico vobis, non perdet mercedem suam (Matth. X).«

[1Kb] 2. Et licet omnibus hospitalitatis bonum cum gratia oporteat referri, uberior tamen monachis deferenda est honorificentia hospitalitatis. Praebeantur eis habitacula, laventur eorum pedes, ut 555 praeceptum Dominicum impleatur; congruis etiam sumptibus eisdem humanitatis gratia praebeatur.



CAPUT XXIII. De profectione.

[1Kb] 1. Nullus monachus, inconsulto abbate, audeat uspiam progredi, nec aliquid praesumere sine imperio ejus, seu praepositi. Si quando abbas vel praepositus, [Col. 0892C] alicubi proficiscuntur, ille ferat fratrum sollicitudinem, qui est praepositus secundus in ordine. Nullus propinquum, vel extraneum, hospitem vel monachum, familiarem seu parentem videre absque imperio senioris, neque sine jussu abbatis quispiam accipere epistolam vel dare cuiquam praesumat.

[1Kb] 2. Quando fratres foras proficiscuntur, ver redeunt [Col. 0893A] congregatis omnibus in ecclesia, benedictionem accipiant. Eodemque modo hebdomadarius, vel quilibet rerum dispensatores; sed dum pro necessitate aliqua monasterii diriguntur, duo fratres spirituales ac probatissimi eligantur. Adolescentuli autem vel nuper conversi a tali ministerio removendi sunt, ne aut infirma aetas carnis desiderio polluatur, aut rudis conversatio ad saeculi desiderium revertatur.

3. Monachus, dum ad aliquod monasterium mittetur visitandum, quandiu cum eis fuerit, ad quos destinatus est, ita eum ibi oportet vivere, sicut reliquum coetum sanctorum videt, propter scandalum, scilicet, et perturbationem infirmorum.



CAPUT XXIV. De defunctis.

[Col. 0893B] 1. Transeuntibus de hac luce fratribus, antequam sepeliantur, pro dimittendis eorum peccatis, sacrificium [Col. 0894A] Domino offeratur. Corpora 556 fratrum uno sepelienda sunt loco, ut quos viventes charitatis tenuit unitas, morientes unus locus amplectatur.

[1Kb] 2. Pro spiritibus defunctorum altera die post Pentecosten sacrificium Domino offeratur, ut beatae vitae participes facti, purgatiores corpora sua in die resurrectionis accipiant

[2Kb] 3. Haec igitur, o servi Dei, et milites Christi, contemptores mundi, ita vobis custodienda volumus, ut majora praecepta potius servetis. Suscipite igitur inter illa et hanc admonitionem nostram, humili corde custodientes quae dicimus, libenter sumentes quod dispensamus; quatenus et vobis de fructu operis sit gloria, et nobis pro ipsa admonitione postulata proveniat venia. Deus autem omnipotens custodiat vos [Col. 0894B] in omnibus bonis, et quomodo coepit, sic et confirmet gratiam suam in vobis. Amen.




[Col. 0893]
SANCTI ISIDORI HISPALENSIS EPISCOPI EPISTOLAE. (C,G,S)*



EPISTOLA PRIMA. ISIDORI LEUDEFREDO EPISCOPO.
[Col. 0893D]

557 Domino meo Dei servo Leudefredo episcopo Isidorus.

[1Kb] 1. Perlectis sanctitatis tuae litteris, gavisus sum [Col. 0894D] quod optatam salutem tuam earum relatu cognovi, de iis autem quae in consequentibus insinuare eloquii tui sermo studuit gratias ago Deo, quod sollicitudinem officii pastoralis impendis, et qualiter ecclesiastica officia ordinentur perquiris. Et licet omnia [Col. 0895A] prudentiae vestrae sint cognita, tamen quia affectu fraterno me consulis, ex parte qua valeo expediam, et de omnibus Ecclesiae gradibus, quid ad quem pertineat eloquar.

2. Ad ostiarium namque pertinent claves ecclesiae, ut claudat et aperiat templum Dei; et omnia quae sunt intus extraque custodiat, fideles recipiat, excommunicatos et infideles rejiciat.

3. Ad acolythum pertinet praeparatio luminariorum in sacrario, ipse cereum portat, ipse suggesta, pro Eucharistia subdiaconis calicem praeparat.

4. Ad exorcistam pertinet exorcismos memoriter retinere, manus super energumenos et catechumenos exorcizandos imponere.

5. Ad psalmistam pertinet officium canendi, dicere [Col. 0895B] benedictiones, psalmos, laudes, sacrificii responsoria, et quidquid pertinet ad cantandi peritiam.

558 6. Ad lectorem pertinet lectiones pronuntiare, et ea quae prophetae annuntiaverunt populis praedicare.

7. Ad subdiaconum pertinet calicem et patenam ad altarium Christi deferre, et Levitis tradere, eisque administrare; urceolum quoque, et aquamanilem, et manutergium tenere, et episcopo, et presbyteris, et Levitis pro lavandis ante altarium manibus aquam praebere.

8. Ad diaconum pertinet assistere sacerdotibus, et ministrare in omnibus quae aguntur in sacramentis [Col. 0895C] Christi, in baptismo scilicet, in chrismate, in patena et calice; oblationes inferre, et disponere in altario, componere mensam Domini, atque vestire, crucem ferre, praedicare Evangelium et Apostolum. Nam sicut lectoribus Vetus Testamentum, ita diaconibus Novum praedicare praeceptum est: ad ipsum quoque pertinet officium precum, recitatio nominum; ipse praemonet aures ad Dominum habere, ipse hortatur clamore, pacem ipse annuntiat.

[2Kb] 9. Ad presbyterum pertinet sacramentum corporis et sanguinis Domini in altari Domini conficere, orationes dicere, et benedicere populum.

10. Ad episcopum pertinet basilicarum consecratio, [Col. 0896A] unctio altaris, confectio chrismatis, ipse praedicta officia et ordines ecclesiasticos constituit, ipse sacras virgines benedicit; et dum praesit unusquisque in singulis, hic tamen est in cunctis. Hi sunt ordines et ministeria clericorum, quae tamen auctoritate pontificali 559 in archidiaconi cura, et primicerii, ac thesaurarii sollicitudine dividuntur.

[1Kb] 11. Archidiaconus enim imperat subdiaconibus et Levitis, ad quem ista ministeria pertinent: ordinatio vestiendi altaris a Levitis, cura incensi, et sacrificii deferendi ad altare, cura subdiaconorum de subinferendis ad altare in sacrificio necessariis, sollicitudo quis Levitarum Apostolum et Evangelium legat, quis preces dicat, seu responsorium in Dominicis diebus, aut solemnitatum. Sollicitudo quoque parochitanorum, [Col. 0896B] et ordinatio, et jurgia ad ejus pertinent curam; pro reparandis dioecesanis basilicis ipse suggerit sacerdoti; ipse inquirit parochias cum jussione episcopi, et ornamenta, vel res basilicarum parochitanarum, gesta libertatum ecclesiasticarum episcopo idem defert.

[1Kb] 12. Collectam pecuniam de communione ipse accipit, et episcopo ipse defert, et clericis partes proprias ipse distribuit. Ab archidiacono nuntiantur episcopo excessus diaconorum; ipse denuntiat sacerdoti in sacrario jejuniorum dies, atque solemnitatum; ab ipso publice in ecclesia praedicantur. Quando autem archidiaconus absens est, vicem ejus diaconus sequens adimplet.

[1Kb] 13. Ad primicerium pertinent acolythi, et exorcistae, [Col. 0896C] psalmistae, atque lectores, signum quoque dandum pro officio clericorum, pro vitae honestate, et officium meditandi, et peragendi sollicitudo. Lectiones, benedictiones, psalmum, laudes, offertorium, et responsoria quis clericorum dicere debeat; ordo quoque et modus psallendi in choro pro solemnitate et tempore; ordinatio pro luminariis deportandis; si quid etiam necessarium pro reparatione basilicarum, quae sunt in urbe, ipse denuntiat sacerdoti; epistolas episcopi pro diebus jejuniorum parochitanis per ostiarios iste dirigit; clericos quos delinquere cognoscit iste distringit: 560 quos vero emendare [Col. 0897A] non valet, eorum excessus ad agnitionem episcopi defert. Basilicarios ipse constituit, et matriculas ipse disponit. Quando autem primicerius absens est, ea, quae praedicta sunt, ille exsequitur, qui ei aut loco est proximus, aut eruditione in his expediendis intentus.

[1Kb] 14. Ad thesaurarium pertinet basilicarii et ostiarii ordinatio, incensi cura, chrismatis cura conficiendi, baptisterii ordinandi, praeparatio sacrificii de his quae immolanda sunt; ad eum venient de parochiis pro chrismate; cereos et oblationes altaris ipse accipit a populo; ipse colligit per ecclesias cereos in festivitatibus. Ad eum pertinent ornamenta, et vestimenta altaris, quidquid in usu templi est, sub ejus ordinatione existit, vela et ornamenta basilicarum [Col. 0897B] quae in urbe sunt, et non habent presbyterum, ipse custodit. De candelis autem et cereolis quotidianis quidquid superest in basilicis, basilicarius per singulos menses huic deportat. Ex quibus thesaurarius dat quartam basilicario, tres reliquas partes divident aequaliter sibi cum primicerio, et presbytero, qui missam celebrat in eamdem basilicam.

15. Ad oeconomum pertinet reparatio basilicarum, atque constructio, actiones ecclesiae in judiciis vel in proferendo, vel in respondendo, tributi quoque acceptio, et rationes eorum quae inferuntur. Cura agrorum et culturae vinearum, causae possessionum, et servitialium stipendia clericorum, viduarum, et devotarum pauperum; dispensatio vestimenti, et victus domesticorum, clericorum, servitialium quoque, et [Col. 0897C] artificum, quae omnia cum jussu et arbitrio sui episcopi ab eo implentur.

16. Haec sunt quae vel a majoribus per officiorum ordines distributa sunt, vel consuetudine ecclesiarum in unumquemque servata. Nec aliquid ex his nostri judicii deputes, nisi quod aut ratio docuit, aut vetustatis antiquitas sanxit.

[1Kb] 17. Patrem autem monasterii, unde innotuistis, illum praeferri oportet, quem sancta vita et probitas morum commendat, quique dum subjectus exstitit, fraus in illo non fuit. Huic juste gratia cumulatur, dicente Domino: Quia in pauca fuisti fidelis, in multa [Col. 0898A] te constituam (Matth. XXV, 21). Qui vero adhuc sub regimine positus improbe vixit, 561 et fratribus fraudem facere non pertimuit, hic praelatus licenter ac libere majora et deteriora committet, dum se in potestate et libertate aspexerit.

18. De talibus enim dicit Apostolus: Sed vos injuriam facitis, et hoc fratribus. An nescitis quia iniqui regnum Dei non possidebunt (I Cor. VI, 8)? Sed nobis ista sufficiat dicere tibi, quod Deo dignum existimas adimple. Post haec autem precari tuam sanctitatem non desino, ut pro me intercessor apud Dominum existas, ut, quia meo vitio lapsus sum, per te remissionem consequar peccatorum.



EPISTOLA II. ISIDORI BRAULIONI ARCHIDIACONO.

[Col. 0898B] In Christo charissimo, et dilectissimo filio, Braulioni archidiacono, Isidorus.

[2Kb] 1. Dum amici litteras, charissime fili, suscipis, eas pro amico amplecti non moreris. Ipsa est enim secunda inter absentes consolatio, ut si non est praesens qui diligitur, pro eo litterae amplexentur. Direximus tibi annulum propter nostrum animum, et pallium pro amicitiarum nostrarum amictu, unde antiquitas hoc traxit vocabulum. Ora igitur pro me, inspiret tibi Dominus ut merear adhuc in vita videre te. Et quem moestificasti abeundo, aliquando iterum laetifices te praesentando. Quaternionem regularum per Maurentionem primicerium direximus. De caetero autem opto tuam semper cognoscere salutem, dilectissime mi domine, et charissime fili.



EPISTOLA III. ISIDORI BRAULIONI ARCHIDIACONO.
[Col. 0898C]

562 In Christo charissimo et dilectissimo fratri Braulioni archidiacono Isidorus.

[3Kb] 1. Quia non valeo te frui oculis carnis, perfruar saltem alloquiis, ut ipsa amici sit consolatio incolumem litteris cognoscere quem cupio videre. Utrumque bonum esset, si liceret; sed vel mente de te reficiar, si corporali obtutu non valeo. Dum pariter essemus, postulavi te, ut mihi decadem sextam sancti Augustini transmitteres; posco ut quoquomodo me cognitum ei facias.

[Col. 0899A] [1Kb] 2. Misimus vobis Synonymorum libellum, non pro id quod alicujus utilitatis sit, sed quia eum volueras. Commendo autem hunc puerum, commendo et memetipsum, ut ores pro me misero, quia valde langueo et infirmitatibus carnis, et culpa mentis. In utroque tuum praesidium posco, quia per me nihil mereor; de caetero pete ut dum vita comite portitori ad nos regredi fuerit opportunitas, vestris nos jubeatis laetificare eloquiis.



EPISTOLA IV. ISIDORI MASSONAE EPISCOPO.

563 Domino sancto meritisque beato Massonae episcopo Isidorus.

[2Kb] 1. Veniente ad nos famulo vestro viro religioso Nicetio, litteras honorificentiae vestrae nobis detulit, [Col. 0899B] in quibus agnitio salutis vestrae nihilominus perpatuit maxime per eum portitorem, cujus lingua epistola vivens erat. Unde pro salute vestra gratiarum actionibus Deo nostro repensis, in quantum valuit mediocritas nostra vice inquisitionis studio poscentes meritorum vestrorum suffragiis divinis vos commendare conspectibus.

[1Kb] 2. Verum quod sequenter in epistolis venerabilis fraternitas vestra innotuit, nulla est in hujusmodi sententiis decretorum diversitas intelligenda, quod alibi legitur in lapsu corporali restaurandum honoris gradum post poenitentiam, alibi, post hujusmodi delictum, nequaquam reparandum antiqui ordinis meritum.

3. Haec enim diversitas hoc modo distinguitur: illos [Col. 0899C] enim ad pristinos officii gradus redire canon praecipit, quos poenitentiae praecessit satisfactio, vel digna peccatorum confessio; at contra ii qui neque a vitio corruptionis emendantur, atque hoc ipsum carnale delictum quod admittunt etiam vindicare quadam superstitiosa temeritate nituntur, nec gradum utique honoris, nec gratiam communionis recipiunt.

[1Kb] 4. Ergo ita est utraque dirimenda sententia, ut [Col. 0900A] necesse sit illos restaurari in locum honoris, qui per poenitentiam reconciliationem 564 meruerunt divinae pietatis. Hi neque immerito consequuntur ademptae dignitatis statum, qui per emendationem poenitentiae recepisse noscuntur vitae remedium. Id enim, ne forte magis ambiguum sit, divinae auctoritatis sententia confirmetur.

5. Ezechiel enim propheta sub typo praevaricatricis Jerusalem ostendit post poenitentiae satisfactionem pristinum posse restaurari honorem. Confundere (inquit), o Juda, et porta ignominiam tuam. Et post paululum: Et tu, inquit, et filiae tuae revertimini ad antiquitatem vestram (Ezech. XVI, 52). Quod dixit, confundere, ostendit post confusionem, id est, peccati opus, debere quemque erubescere, et pro admissis [Col. 0900B] sceleribus verecundam frontem humi prostratam demergere, pro eo quod dignum confusionis perpetraverit opus.

[1Kb] 6. Deinde praecipit ut portet ignominiam, id est, dehonorationem nominis, sive dignitatis, et revertatur ad antiquitatem suam. Ergo dum quisque post opera confusionis suae confunditur, atque ignominiam depositionis suae cum humilitate portaverit, revocari secundum prophetam ad priorem statum poterit. Item Joannes evangelista angelo Ephesi Ecclesiae inter caetera simile quiddam scribit: Memor esto unde cecideris, et age poenitentiam, et prima opera tua fac, alioquin veniam tibi, et movebo candelabrum tuum de loco suo (Apoc. II, 5).

7. In angelo Ecclesiae praepositum utique, id est, [Col. 0900C] sacerdotem ostendit, juxta Malachiam, qui dicit: Labia sacerdotis custodiunt scientiam, et lex requiritur ex ore ejus, quia angelus Domini exarcituum est (Malach. II, 7). Praepositus ergo lapsus in vitium per evangelistam monetur, ut memor sit unde ceciderit, et agat poenitentiam, et prima opera faciat, ut non moveatur candelabrum ejus.

[Col. 0901A] [1Kb] 8. Nam candelabrum doctrina sacerdotalis, vel honor potestatis, quem gestat, intelligitur, juxta quod scriptum est apud Samuelem in damnationem Heli: Oculi ejus caligaverant, nec poterant videre lucernam Dei, antequam exstingueretur (I Reg. III, 2); lucerna quippe Dei fuerat, quod dignitate sacerdotali pollens, justitiae claritate 565 fulgebat; exstinctam propheta asserit, dum ob scelera filiorum sacerdotii potestatem meritorumque lumen amisit. Candelabrum ergo, sive lucerna sacerdotis (quae intelliguntur charismata honoris) tunc penitus juxta Joannem exstinguitur, vel movetur, quando post delicti casum, neglecta poenitentia, admissa scelera non deflentur.

9. Non enim dicit: Pro eo quod cecidisti, commovebo candelabrum tuum; sed, nisi poenitentiam egeris, [Col. 0901B] movebo candelabrum tuum. Ergo ad quemque praepositum peccantem, si praevenerit poenitentia delicti, utique sequitur venia, et reparatio meriti. Et in Proverbiis scriptum est: Qui abscondit scelera sua, non dirigetur; qui vero confessus fuerit, et dereliquerit ea, misericordiam consequetur (Proverb. XXVIII, 13).

10. Nam et ipsum, quod canonum censura post septem annos remeare poenitentem in statum pristinum praecipit, non ex electione proprii arbitrii sancti Patres, sed potius ex sententia divini judicii sanxerunt. Nam legitur quod Maria soror Moysi prophetissa, dum obtrectationis adversus Moysen incurrisset delictum, illico stigmate leprae perfusa est; cumque peteret Moyses ut emundaretur, praecepit eam Deus extra castra septem diebus egredi, atque [Col. 0901C] post emendationem rursus eam in castra admitti (Num. XII).

11. Maria ergo, soror Aaron, caro intelligitur sacerdotis, quae dum superbiae dedita, sordidissimis corruptionum contagiis maculatur, extra castra septem diebus, id est, extra collegium sanctae Ecclesiae septem annis projicitur, qui post emundationem vitiorum loci, sive pristinae dignitatis recipit meritum.

12. Ecce in quantum valui, concilii Ancyritani antiquam et plenam auctoritate sententiam sacris testimoniis plane explanavi, ostendens eum posse restaurari in proprio honore, qui per poenitentiae satisfactionem novit propria delicta deflere: qui vero neque luget quae gessit, sed lugenda sine ullo pudore [Col. 0901D] religionis, vel timore judicii divini committit, eum nullo modo posse ad pristinum gradum restaurari.

13. In finem autem epistolae hujus hoc adjiciendum putavi, ut quotiescunque in gestis conciliorum discors sententia invenitur, illius concilii magis teneatur sententia, cujus antiquior aut potior exstat [Col. 0902A] auctoritas. Datum pridie Kal. Mart., anno tertio regni domini nostri gloriosissimi Witerici regis.



EPISTOLA V. ISIDORI HELLADIO ALIISQUE EPISCOPIS.

566 Dominis meis et Dei servis Helladio caeterisque qui cum eo sunt coadunati episcopis Isidorus.

[1Kb] 1. Afficimur lacrymis, compungimur stimulis peccatorum nostrorum, cum ruinam fratris agnoscimus, quia sicut de salute laetitia, ita de periculo animae gemitus est. Cognovimus enim Hispalensem Cordubensis ecclesiae sacerdotem in pontificali culmine carnali labe dilapsum, et de altitudine honoris in profundo flagitiorum flenda ruina demersum; et quia vobis sollicitudo pastoralis incumbit, vestroque judicio delinquentium errores discutiendos censura divina [Col. 0902B] disposuit, dicens: Sacerdotes stabunt in judiciis meis, et judicabunt inter sanctum et pollutum (Ezech. XLIV, 24), hanc igitur vocem Domini cognoscentes, cum effusione lacrymarum vestram sanctitatem deposcimus, ut idem lapsus sancto coetui vestro praesentatus, agnito a vobis confessionis eloquio, synodali sententia a gradu sacerdotii deponatur.

2. Melius est illi ut temporaliter judicetur a vobis, quam aeterno damnetur judicio. Levior est illi praesentis temporis ignominia, quam futura gehennae tormenta. Sciat enim se amisisse nomen, et officium sacerdotis, qui meritum perdidit sanctitatis. Quapropter judicii vestri decreto poenitentiae perpetua flagitia perpetrata lamentatione deploret; plangat sacerdotii cultum, quem male vivendo perdidit; lugeat [Col. 0902C] animae suae statum, quem tanto putredinis coeno coinquinavit; fortasse porriget illi manum quandoque Spiritus sanctus, ut per dignam satisfactionem mereatur peccatorum remissionem. Pro me quoque deprecor, sanctissimi sacerdotes, ut pietatem divinam exorare dignemini, ut immemor malorum meorum, quibus et ipse collapsus sum, a peccatorum vinculo, quibus huc usque sum colligatus, dissolvat, et fructum indulgentiae vestris meritis tribuat.



EPISTOLA VI. ISIDORI CLAUDIO DUCI.

567 Dilecto in Christo filio Claudio duci Isidorus.

[1Kb] 1. Catholicae strenuitatis tuae suscipiens schedulas, Domini nostri Jesu Christi omnipotentiam collaudamus, [Col. 0902D] qui de prosperis tuis successibus et triumphis Ecclesiae sanctae suae misericorditer in praesenti de inimicis triumphare largitur. Te quidem me piis urgente petitionibus, tuis inquisitionibus respondere, laetor in Domino, quia ea quae sunt de fide catholica, sollicite perquiris. Ad id ergo quod objecisti primo, [Col. 0903A] praetermissis plurimis rationibus, tibi rationabiliter ac simpliciter respondemus.

2. Sic nos scimus praeesse Ecclesiae Christi, quatenus Romano pontifici reverenter, humiliter et devote, tanquam Dei vicario, prae caeteris Ecclesiae praelatis specialius nos fateamur debitam in omnibus obedientiam exhibere. Contra quod quemquam procaciter venientem, tanquam haereticum, a consortio fidelium omnino decernimus alienum. Hoc vero non ex electione proprii arbitrii, sed potius auctoritate Spiritus sancti habemus firmum, ratumque credimus, et tenemus.

3. Si vero (quod absit) infidelis sit non manifeste, in nullo laeditur obedientia nostra, nisi praeceperit contra fidem. Praeterea pravis praelatis obediendum [Col. 0903B] in jussionibus bonis Dominus praecipit, ubi dicit: Quod dicunt, facite, eorum prava opera praecipit evitanda, cum subjungit: Quod autem faciunt, nolite facere (Matth. XXIII, 3). In dubiis etiam praeceptis, pravis praelatis obediendum est, quandiu eos Ecclesia toleraverit, nisi ex manifesta praelati infamatione in praecepto juste possit haeresis suspicio provenire. De similibus quoque illaqueationibus idem videtur. In praeceptis manifeste malis nullatenus est obediendum, etiam bonis praelatis, quia quandoque Deus occultat majori quod revelat minori.

[1Kb] 4. Item nobis insinuare curasti quorumdam Graecorum objectionem, 568 quod in Nicaena vel Constantinopolitana synodo sub anathemate prohibitum [Col. 0903C] legitur in Symbolo, et in illo sancti Athanasii de fide catholica diminuere vel addere aliquid; atque ideo quidam ex Graecis Latinos proterve nituntur reprehendere, quod in professione sanctae fidei Deo corde et ore decantent: Qui ex Patre Filioque procedit, cum in praedictis conciliis fuerit positum ex Patre procedit, et sancta Romana Ecclesia ex Patre Filioque Spiritum sanctum procedere approbat atque credit.

5. Quae supradicta prohibitio, si subtiliter et recte perspicitur, omnis ambiguitas removetur; cum enim addere, seu diminuere prohibuit, de re contraria intellexit, cui sententiae illud Apostoli congruit: Si quis vobis aliud evangelizaverit, praeter id quod accepistis a nobis, anathema sit (Galat. I, 9). Et Joannes [Col. 0903D] Apostolus ait: Si quis venerit ad vos, aliam doctrinam afferens, non eum recipiatis, neque ei ave dixeritis (II Joan. I, 10). Cum dixit aliam doctrinam, haeresim praecavendo, absque ambiguitate de doctrinae contrarietate nobis voluit demonstrare.

6. Plura quidem alia praedicaverunt apostoli, martyres et Ecclesiae orthodoxi doctores; sed quia non contraria, prohibitio apostolica hujusmodi non intelligitur contraire, eo quod sint ad unum veritatis finem tendentia. Cum ergo de similibus idem constet esse judicium, patet procul dubio praedictarum sententiarum [Col. 0904A] prohibitiones de contrarietate haereseum esse recipiendas.

7. Spiritum vero sanctum esse Patris, et Filii, et a Patre, et a Filio mitti, atque procedere ab utroque, sanctae Scripturae testimoniis clarius demonstremus. Apostoli verba sunt haec: Si spiritus ejus, qui suscitavit Jesum a mortuis, habitat in vobis, et caetera (Coloss. II, 12). Et alibi: Misit Deus Spiritum Filii sui in corda nostra (Galat. IV, 6). Ecce manifeste patet apostolicis verbis Spiritum sanctum esse Dei Patris suscitantis a morte, et Dei Filii suscitati, qui non tres dii, sed unus est credendus, et adorandus, sicut Moyses testatur: Audi, inquit, Israel, Dominus Deus tuus, Deus unus est (Deut. VI, 4).

8. A Patre Spiritum sanctum mitti, Dominus in [Col. 0904B] Evangelio loquitur dicens: Paracletus Spiritus sanctus, quem mittet Pater in nomine meo, ille vos docebit omnia (Joan. XIV, 26). Et quod mittatur a Filio, ipsa veritas dicit: Cum venerit Paracletus, quem ego vobis mittam a Patre (Joan. XV, 26). His itaque plenarie declaratur, sancti Spiritus missionem a Patre esse, 569 et a Filio. A Patre nempe Spiritus sanctus procedere ostenditur, cum dicitur: Spiritus veritatis, qui a Patre procedit (Joan. XV, 26); a Filio vero, cum post resurrectionem suam insufflavit, et discipulis suis dixit: Accipite Spiritum sanctum (Joan. XX, 22).

9. Isaias etiam in persona Patris dicit: Spiritus a facie mea egredietur. Dei Patris verbum, vel facies Unigenitus ejus est, homo enim per faciem a nobis [Col. 0904C] agnoscitur, et Deus Pater per Filium innotuit mundo; unde Filius ait: Pater, manifestavi nomen tuum, hominibus, quos dedisti mihi (Isai. LVII, 56). Et illud: Notum feci eis nomen tuum, et notum faciam (Joan. XVII, 6, 26). Possumus ad haec latius probanda plura inducere; sed forsitan, cui non sufficiunt ista, multa non proderunt ad salutem, quia animalis homo non percipit ea quae Dei Spiritus sunt (I Cor. II, 14), arbitrans esse stultitiam quae dicuntur, et quia profecto hoc ex contemptu ignorantiae provenit, ignorans ignorabitur.

10. Dum autem sanctae Trinitatis personas loquendo distinguimus, summopere curemus ne individuam, ac simplicissimam essentiam unius Dei dividere videamur. Sed quid sit illud ineffabile Patris [Col. 0904D] generare, illud etiam inaestimabile Filii nasci, generari, vel exire; atque illud incomprehensibile Spiritus sancti a Patre et Filio mitti, vel procedere, et caetera, quae hujusmodi de personarum varietate dicuntur, si non capimus mente, capiamus fide, ut salvi esse perpetuo mereamur.

11. Ecce brevitate qua valui tuis inquisitionibus satisfeci. Sed quod subjecisti, habere te haereticos, cum quibus assidue disputas, et quos ad fidem catholicam studes revocare, laudamus zelum, sed audaciam reprehendimus. Dicit namque Scriptura divina: [Col. 0905A] Qui tetigerit picem, inquinabitur ab ea (Eccli. XIII, 1). Cave igitur, dilectissime fili, ut quia Deus triumphalibus trophaeis armorum strenuitate prostratis inimicis te fecit victoriosum, haereticis suasionibus ignominiose ne victus succumbas; te enim laborante eos ab errore mortis eruere, ipsi invigilant te in praecipitium erroris demergere, a quorum confabulatione vel solatio quemlibet Christicolam, tanquam a lethifero veneno, sub obtestatione divini judicii praecipimus abstinere, nisi fuerit in divinis praeceptis experientia operum probatus, et sacris eruditus Scripturis.

12. Testamur igitur coram Deo, monemus, et quidquid possumus, hortando praecipimus, ut quam citius eos, zelum Dei legis 570 exercens, nisi catholicam professi fuerint veritatem, a te repellas, atque dicta [Col. 0905B] eorum et objectiones nobis scribendo mittere non moreris. Deo teste fraternitatem dilectionis tuae in visceribus Jesu Christi amplectimur charius; et singula, quantum Deus dederit, ad salutem animae et tui corporis honestatem determinabimus, sacris ea fulciendo auctoritatibus, ut falsitas veritati cedat, et Ecclesiae Christi gloria roboretur, et crescat. Memento communis nostri doctoris Leandri, et ejus fidem atque doctrinam pro viribus imitare, ut in praesenti bonis perfrui, et in futuro coelestium bonorum participationem valeas adipisci. Amen. Ora pro me; donet Dominus ut animae, corporis, fidei et honoris tibi servata integritate, merear te videre de caetero, mi Domine et charissime fili.



EPISTOLA VII. ISIDORI REDEMPTO ARCHIDIACONO.
[Col. 0905C]

Dilecto filio in Christo Redempto archidiacono Isidorus.

[1Kb] 1. Multis non modo ecclesiasticis, verum etiam hujus perituri regni praepeditus negotiis, prout optamus, tuae charitatis quaestionibus ad praesens satisfacere non valemus. Verum, quia, impellente charitate, omnibus sumus debitores, ex parte qua valeo pareo dilectioni tuae, ad inquisita compendiose respondere paratus. Innotuisti quippe nobis, in animo tibi versari scrupulum, eo quod orientalis Christi Ecclesia ex fermentato pane, occidentalis ex azymo sacratissimi corporis sacramentum conficere consuevit; et quia ipsi Orientales Latinos super hoc reprehendere [Col. 0905D] non verentur, illud etiam animo tuo insedit, quod illi sericos pannos, nos autem lineos, quos corporalia dicimus, ad ornamenta tanti sacrificii exhibemus.

2. Scias itaque eorum jam dictis consuetudinibus minime nos opponere reprehensionis obstaculum, quandiu eas Romana Ecclesia duxerit tolerandas, maxime cum non sint de essentia, sive substantia sacramenti. De substantia sacramenti sunt verba Dei a sacerdote in sacro prolata ministerio, scilicet, Hoc est corpus meum, panisque frumenti et vinum, cui [Col. 0906A] consuevit aqua adhiberi, quia 571 utrumque de latere Christi, videlicet, sanguis et aqua profluxit. Caetera vero pertinent ad decorem sacramenti, futurorum exemplum, ad nostram et eorum humiliationem, atque in Dei laude exercitationem, et cum praedictorum facta fuerit consecratio, non, ut quidam putant indocti, sub panis specie sola caro Christi, et in calice tantummodo sumitur sanguis; sed in utroque Deus et homo, in corpore glorificato totus et integer Christus, integer Christus in calice, panis vivus, qui de coelo descendit, totus est in utroque.

3. Ipse est panis qui reficit, non deficit; panis qui totus a singulis sumitur, et in nulla sui parte minuitur; visibilis angelis, fide non dubia creditur a nobis miraculose et invisibiliter totus in sumentibus singulis, [Col. 0906B] et integra sui essentia visibiliter totus semper regnat in coelis; quia vero Orientales Romanorum, sive nostras consuetudines impudenter obtrectando reprehensionis abolitione impugnare nituntur, ad arma divini oraculi concurrentes nos, quantum potuerimus, easdem defendere veritate praevia insurgemus.

4. Dominus enim noster Jesus Christus, quando discipulis corporis sui mysterium agendum tradidit, non legitur accepisse panem fermentatum, vel azymum, sed accepit panem, et dedit discipulis suis, dicens: Hoc est corpus meum; hoc facite, quotiescunque sumitis, in meam commemorationem (Luc. XXII, 19). Legitur tamen praecepisse Dominum Moysi ut pascha cum azymis panibus et lactucis agrestibus manderetur, et apud quemcunque Hebraeorum fermentatus [Col. 0906C] panis per septem dies paschae inveniri posset, occideretur (Exod. XII). Dominus igitur noster pascha secundum legem celebravit, et in coena suum corpus sub panis et vini specie discipulis edendum tradidit, et eis eumdem conficiendi tradidit potestatem, atque panem azymum cum quo pascha agebatur obtulit.

5. Similiter sacratissimum corpus ejus non legitur pannis sericis, vel laneis, sed mundis linteaminibus in sepultura involutum fuisse. Ergo, cujus mysterium passionis et sepulturae, eum quotidie immolando, geritur in altare, a tramite recto deviare non possunt, qui in pane azymo, vino et aqua, additis et mundis, sanctisque linteaminibus, secundum consuetudinem Ecclesiae Romanae corporis et sanguinis Domini [Col. 0906D] sacrosanctum sacrificium student conficere. Videtur etiam Dominus nobis favere in Exodo dicens: Non 572 immolabis, inquit, super fermento sanguinem hostiae meae

6. Quod etiam de vase agitur ligneo fictili, vel metallino, quo agitur immolatio sacrificii, quia nullus evangelistarum expresse ostendit cujusmodi fuerit, ad legis videtur recurrendum potius auctoritatem, quia in ministerio tabernaculi, aut domus Dei nulla vasa sacrae unctionis oleo delibuta leguntur [Col. 0907A] lignea, vel fictilia, sed magis ex metallo erant. Dominus etiam quaeque de melioribus sibi offerri praecepit, et tabernaculum testimonii cum maxima diligentia auri et argenti mira pulchritudine adornare. De Salomonico templo quid? Re vera idem. Quod si caeremonialia illa, quae umbra erant veritatis futurae, quibus pecudum carnes immolabantur, vel sanguis, tanto voluit Deus decore perfrui, quanto magis sacrum altare, sanctumque vas, in quo ipsa veritas, scilicet unigenitus Deus, quotidie Deo Patri offertur, quanto honore, reverentia, gloria et decore debent studio et diligentia adornari!

7. Liquide patet tam inaestimabile sacrificium in vase luteo, vel ligneo, nisi necessitate urgente, vel cogente inopia, offerre turpe ac vile, praesumptuosum [Col. 0907B] esse et temerarium, quod potest justo examine reprobari. Sed forsan objicis pannum sericum pretiosiorem esse lineo, et idcirco magis divinis usibus aptum. Ad quod nos in utroque Testamento dicimus candorem vestium maxime approbari, eo quod in eo mentis sinceritas requiratur, quam constat inter caeteras virtutes Deo esse gratiosiorem, ad quam pervenire cupienti charitati vestrae, ut pateat clarius, sacrae Scripturae testimoniis ostendamus.

8. Dicit enim, omni tempore sint vestimenta tua candida, et Domini sacerdotes Ephod lineo excellentiae causa erant superinduti. Evangelium etiam in transfiguratione Dominica, quod apparuerint vestimenta Domini tanquam nix, evidenter testatur; et [Col. 0907C] in Apocalypsi, qui in conspectu Agni stabant, et qui sequuntur ipsum quocunque ierit, stolis albis perhibentur amicti, et quam plurima alia. Quis inter pannos mundus ut lineus, cui ex ablutione frequenti candor augetur, cum in sericis magis ex eadem offuscari videatur? Mentis autem munditiam nullatenus esse intelligas ubi infidelitas viget · non enim est conventio Christi ad Belial.

9. De incongruitate vero grammaticae locutionis, quae in Veteri Testamento reputatur, vel Novo, respondemus, verba coelestis 573 oraculi non subjacent Prisciani regulis, vel Donati, et quamvis sit analogia scienda, usus prae omnibus aemulandus [Col. 0907D] est. Dummodo sententia a veritate non discrepet, et a sanctorum Patrum vestigiis nullatenus recedendum. Lucide habes, fili charissime, in quam partem tui animi intellectum debeas inclinare, atque tui cordis scrupulum super hoc omnino deponere. Diligenter per omnia inspice, et reperies, sanctae Romanae Ecclesiae consuetudines a divinis auctoritatibus in nullo aliquatenus deviare. Pro me ad Dominum orare, quaeso digneris.



EPISTOLA VIII. ISIDORI EUGENIO EPISCOPO.
[Col. 0908A]

Domino charissimo et virtutibus inclyto Eugenio episcopo Isidorus.

[1Kb] 1. Vestrae sanctitatis litteras per nuntium suscipiens Verecundum, rerum omnium Conditori grates impendimus, quod Ecclesiae sanctae suae mentis et corporis vestri valetudinem conservare dignatur; atque ad inquisita pro modulo parati satisfacere, exoramus orationum vestrarum suffragiis ab aerumnis opprimentibus a Domino sublevari. Verum quod in quibusdam quaestionibus venerabilis vestra fraternitas, licet vos non ignoremus peritos, me compulit respondere, majoris sententiae innodatio, nisi ex dispensationis articulo a minori nequaquam valeat [Col. 0908B] enodari, sed potius ab inferiori prolata, a superiore jure mediante cassetur. Orthodoxi quidem Patres Spiritus sancti auctoritate praevia sanxerunt; aliter autem quolibet astruente, sicut est vestrae prudentiae cognitum, pravum suborietur, scilicet gloriatio securis contra eum qui secat in eam (Isai. X, 15).

2. Quod vero de parilitate agitur apostolorum, Petrus praeeminet caeteris, quia a Domino audire meruit: Tu vocaberis Cephas, tu es Petrus (Joan. I, 42), et caetera, et non ab alio aliquo, sed ab ipso Dei et virginis filio honorem pontificatus in Christi Ecclesia primus suscepit. 574 Cui etiam post resurrectionem Filii Dei ab eodem dictum est: Pasce agnos meos (Joan. XXI, 15), agnorum nomine Ecclesiarum [Col. 0908C] praelatos notans. Cujus dignitas potestatis etsi ad omnes catholicarum episcopos est transfusa, specialius tamen Romano antistiti singulari quodam privilegio, velut capiti, caeteris membris celsior permanet in aeternum.

3. Qui igitur debitam ei non exhibet reverenter obedientiam, a capite sejunctus, Acephalorum schismati se reddit obnoxium, quod sicut illud sancti. Athanasii de fide sanctae Trinitatis sancta Ecclesia approbat, et custodit, quasi sit fidei catholicae articulus: Quod nisi quisque fideliter firmiterque crediderit, salvus esse non poterit. Haec vestrae dulcissimae charitati breviter praelibavi, considerans illud philosophi pauca sufficere sapienti.



EPISTOLA IX. ISIDORI BRAULIONI EPISCOPO.
[Col. 0908D]

Domino meo et Dei servo, Braulioni episcopo, Isidorus.

[1Kb] 1. Omni desiderio desideravi nunc videre faciem tuam, et utinam aliquando impleret Deus votum meum, antequam moriar. Ad praesens autem deprecor ut commendes me Deo orationibus tuis, et, ut in hac vita spem meam impleat, et in futura beatitudinis [Col. 0909A] tuae consortium mihi concedat. Et manu sua. Ora pro nobis, beatissime domine et frater.





EPISTOLA X. BRAULIONIS EPISCOPI ISIDORO.

Domino meo et vere domino, Christique electo, Isidoro, episcoporum summo, Braulio servus inutilis sanctorum Dei.

[1Kb] 1. O pie domine, et virorum praestantissime, sera est inquisitio et tarde data mihi scribendi optio, quia peccatis meis ingruentibus non modo sterilitatis vel inopiae malo, verum etiam luis et hostilitatis, quominus inquirerem, horribili sum praepeditus incursu.

[1Kb] 2. Nunc autem etsi mille necessitatibus, mille curis attritus, post longum miseriae tempus, veluti [Col. 0909B] ab improbi soporis, ut ita 575 dixerim, gravedine suscitatus, istius meae suggestionis affatibus dependere praesumo salutis obsequium, et cordis et corporis humilitate prostratus, imprecans excellentissimam tuae beatitudinis potestatem, ut peculiarem famulum, quem pio illo sacrae dignationis intuitu semper habuisti susceptum, usque in finem habere jubeas commendatum.

[1Kb] 3. Nam et ego (Christus novit) gravi dolore discrucior, quod, emenso tempore tam prolixo, vel nunc vestrum non mereor videre conspectum, sed spero in illum qui non obliviscitur misereri, nec repellit in finem, quia exaudiet precem pauperis, et vestro me miserum repraesentabit aspectui. Suggero sane, et omnimoda supplicatione deposco, ut librum Etymologiarum, [Col. 0909C] quem jam, favente Domino, audivimus consummatum, promissionis vestrae memores, servo vestro dirigere jubeatis, quia, ut mihi sum conscius, magna ibi ex parte servi tui postulatione sudasti. Et ideo in me primum existe munificus; sic in sanctorum coetibus et felix habearis, et primus.

4. Gesta etiam synodi, in qua Sintharius examinis vestri igni etsi non purificatus, invenitur tamen decoctus, quaeso ut vestro instinctu a filio vestro domino rege nobis dirigantur cito. Nam et nostra ejus sic flagitavit gloriam suggestio, quia multum in concilio pro investiganda opus est veritate. De caetero Creatoris altissimi pietatem efflagito, ut coronam beatitudinis vestrae pro integritate fidei et statu Ecclesiae suae longo tempore praecipiat conservare, meque [Col. 0909D] inter oblatrantia praesentis mundi varia et innumerabilia discrimina munitum reddat tuae intercessionis gratia, ac, reconditum in gremium memoriae tuae, tutum ab omni tempestate peccati oratu vestro efficiat Trinitas sacratissima. Et manu sua. Ego servus [Col. 0910A] Domini Braulio Isidoro: in Domino fruar te, lucerna ardens, et non marcescens!



EPISTOLA XI. ISIDORI BRAULIONI EPISCOPO.

Domino meo, et Dei servo Braulioni episcopo Isidorus.

[1Kb] 1. Quia te incolumem cognovi, gratias Christo egi; et utinam 576 cujus cognovi salutem in hoc corpore aspicerem et visionem! Quid autem mihi evenit pro peccatis meis, manifestabo, quia non fui dignus tua perlegere eloquia, statim ut accepi pittatium tuum, puer regius ad me venit, dedi cubiculario meo illud pittatium; et confestim ambulavi ad principem, ut postea perlegerem et rescriberem.

2. Reversus e palatio regis, non solum scripta tua [Col. 0910B] non inveni, sed etiam quidquid aliud in chartis fuit periit. Et idcirco, scit Dominus, luxi meritum meum, quia non perlegi eloquium tuum, sed rogo ut quaecunque occasio venerit, rescribe mihi. Et gratiam verbi tui non auferas, ut quod ex meo delicto perdidi, iterum gratia tua recipiam. Et manu sua. Ora pro nobis, beatissime domine.





EPISTOLA XII BRAULIONIS EPISCOPI ISIDORO.

Domino meo et vere domino, Christique electo, Isidoro episcoporum summo, Braulio servus inutilis sanctorum Dei.

[1Kb] 1. Solet repleri laetitia homo interior ac spiritualis, cum inquisitione fungitur amantis. Ob id velle meum est, mi domine reverentissime, nisi culparum maceria mearum obsistat, et benigne te inquisitionem [Col. 0910C] meam amplecti, et querelarum calumniam patienter accipere. Utrumque enim ago, et officium inquisitionis persolvo, et tibi contra te causarum mearum necessitates dirigo, quod ut benignissime tuo auditui admittas, in ingressu hujus dictationis portaque prostratus, peto a culmine vestri apostolatus; et quanquam vacillet calumniae objectio, ubi lacrymarum est intercessio, cum lacrymae non sint signa calumniae, tamen sint, opto, et lacrymabiles calumniae, et calumniabiles lacrymae. Sed utrumque pro licentiosa amoris praesumptione, non autem pro arrogantiae temeritate. Sed jam causam exordiar.

577 2. Septimum, ni fallor, annum tempora gyrant ex quo me memini libros a te conditos Originum postulasse, et vario diversoque modo praesentem [Col. 0910D] vos me frustratum esse, et absenti nihil inde vos rescripsisse, sed subtili dilatione modo necdum esse perfectos, modo necdum scriptos, modo meas litteras intercidisse, aliaque multa opponentes, ad hanc usque diem pervenimus, et sine petitionis effectu [Col. 0911A] manemus. Ob hoc et ego vertam preces in querelam, ut quod supplicatione nequivi, vel calumnia lacessendo valeam adipisci. Saepe namque solet mendico prodesse vociferatio.

[1Kb] 3. Quocirca cur, quaeso te, mi domine, non tribuas quod rogaris? Unum scias, non dimittam, quasi fingens me nolle negata. Sed quaeram, et instanter quaeram, quousque autem accipiam, aut eliciam, piissimo Redemptore jubente: Quaerite, et invenietis, et adjiciente: pulsate, et aperietur vobis (Luc. XI, 9). Quaesivi, et quaero, etiam pulso. Unde et clamito, ut aperias. Nam hujus argumenti me consolatur inventio, quia qui contempsisti postulantem, exaudies forte calumniantem.

[1Kb] 4. Hinc et ego scienti tua ingero, nec styli jactatione [Col. 0911B] novi aliquid suggerere insipiens perfecto praesumo. Nec tamen erubesco imperitus disertissimo loqui, apostolici memor praecepti, quo praeciperis libenter sufferre insipientem. Quamobrem accipe clamores calumniae. Cur rogo talentorum distributionem et cibariorum dispensationem tibi creditam hucusque retentas? Jam solve manum, impertire familiis, ne inopia pereant famis. Nosti quid creditor veniens reposcat a te. Non minuetur tibi quidquid dederis nobis. Memor esto parvis panibus multitudinem satiatam, et superasse reliquias fragmentorum magnitudine panum.

5. An putas donum tibi collatum pro te solummodo esse datum? Et vestrum est, et nostrum commune est, non privatum. Et quis dicere vel insanus [Col. 0911C] praesumat, ut privato tuo gaudeas, qui de communi tantum inculpabiliter gaudere scias? Nam cum Deus tibi oeconomiam sui thesauri et divitiarum, salutis, sapientiae et scientiae tenere concesserit, cur larga manu non effundis quod dando non minues? An cum in membris superni capitis unusquisque 578 quod non accepit sic in altero possideat, ut alteri quod habet possidendum sciat, tu forsitan ideo nobis parcus existis, quia quod mutuo a nobis resumas non invenis?

[1Kb] 6. Sed si habenti das, tantillae mercedis fructum reportas. Sin vero non habenti tribuis, praeceptis evangelicis satisfacis, ut reddatur tibi in retributione justorum. Proinde et ego remordeor conscientia, eo quod in me communicabile nihil boni sentiam, [Col. 0911D] quoniam jubemur per charitatem servire invicem, et unusquisque quam accepit gratiam in alterum illam administrare, sicut boni dispensatores multiformis gratiae Dei (I Petri IV, 10); atque unicuique, sicut divisit Deus mensuram fidei, in unam compagem membrorum debeat eam caeteris partibus communicare, quia haec omnia operatur unus, atque idem spiritus dividens singulis prout vult (Rom. XII, 3).

7. Sed ad unum ac peculiare subsidium quod [Col. 0912A] praemisi recurro, ad importunitatem scilicet amicam amicitia destitutis, ac nulla membrorum honestorum gratia decoratis. Idcirco audi vocem meam tot interjacentibus terris. Redde, redde quod debes. Nam servus, servus es Christi et Christianorum, ut illic sis major omnium nostrum, et quia nostri causa tibi collatam praesentis gratiam, sitientibus animis scientiaeque fame cruciatis impertiri non dedigneris.

[1Kb] 8. Non sum saltem pes, qui ad injuncta discurrens possim alvo ecclesiae, membrorum scilicet judici, obedientiae discursu parere, nec principatui capitis imperanti obsequendo placere. Quin etsi de inhonestioribus membris me esse sciam, sufficiat, quia quae te constat a capite percepisse, per me est dignum egerere, nec te me non egerere, quamvis [Col. 0912B] minimum, Christi tamen sanguine redemptum. Nam nec dicit caput pedibus: Non estis mihi necessarii, quoniam quae videntur membra corporis infirmiora esse, necessariora sunt; et quae putantur ignobiliora esse, his honorem abundantiorem circumdamus; et quae inhonestiora sunt nostra, majorem honestatem habent.

9. Sic itaque creator noster ac dispensator cuncta dispensat, ut cum in altero alteri dona divina, quae in se non percipit, possidenda tribuuntur, charitas cumuletur. Denique tum bene 579 multiformis gratia dispensatur, quando acceptum donum et eis qui hoc non habent creditur, quando propter eum cui impenditur datum putatur. Hoc Apostoli capitulum a nobis in parte praemissum optime novit prudentia [Col. 0912C] charitatis vestrae huic rei congruere totum; et quidquid summatim tetigi, te procul dubio nosse melius, latet nullum.

10. Itaque hoc solum superest, quod et magnopere peto, ut praestes postulata, etsi non pro me, saltem pro ipsa charitate divinitus impertita. Pro qua jubemur et nosse et praestare omnia, et sine qua nihil sunt omnia. Sed et si qua superflua, si qua negligenter, si qua minus humiliter, aut inutiliter potius effudi quam dixi, cuncta, quaeso, benigne suscipias, cuncta ignoscas, cuncta ores, ut Deus ignoscat. Ergo et hoc notesco, libros Etymologiarum, quos a te domino meo posco, etsi detruncatos corrososque, jam a multis haberi

[1Kb] 11. Inde rogo ut eos mihi transcriptos integros, [Col. 0912D] emendatos et bene coaptatos digneris mittere, ne raptus aviditate in perversum cogar vitia pro virtutibus ab aliis sumere. Ego autem opto, quamvis nullius egeas, et ultroneae dicuntur putere merces, ut dignatio vestra benignitatis imperet nobis in id quod possumus et valemus, tantum ut obsequio nostro utaris, imo charitate, quae Deus est, perfruaris.

[1Kb] 12. His igitur expletis, erunt mihi quaestiones de sacris divinisque paginis, quarum mihi expositionem [Col. 0913A] cordis vestri lumen aperiret, si tamen et nobis jubes resplendere, et divinae legis obscura reserare. Nec si ista quae peto percepero, de illis silebo, sed viam reseras capiendae fiduciae. Cum in hac prima fronte non me confoderis stimulis verecundiae, et ignaviae meae, locum dederis veniae, quod quem diligebas, quamlibet immeritum, non jusseris reprobare, quia ignominiosum valde videtur, ac vile, si necdum satiatus quis charitate ab eo quem amabat invenitur secedere.

13. Obsequio autem meae servitutis dependo jura salutis, et quaeso pietatem sanctissimae vestrae potestatis, ut pro me orare digneris; quatenus quotidie fluctuantem animam in malis tuo intercessu lucreris, et ad portum tranquillitatis aeternae deducas, [Col. 0913B] erutam a miseriis et a scandalis. Dulce mihi fuit diu ad te loqui, 580 quasi coram positus vultum viderem tuae faciei. Ideo nec verbositatem cavi, et temeritatem fortassis incurri. Sed aut hoc aut aliud agere debui, tantum ut quod noluisti per humilitatem saltem tribuas per tumultuantem improbitatem.

[1Kb] 14. Ecce quantum audaciae dedit mihi gratia vestrae benevolentiae. Et ideo si quid in hoc displicuerit, sibi imputet, quae tantum amat, ut timorem tollat. Nam perfecta charitas foras mittit timorem. Speciali quoque gratia fretus speciali domino, in quo vires sanctae Ecclesiae consistunt, suggero ut, quia Eusebius noster metropolitanus decessit, habeas misericordiae curam. Et hoc filio tuo nostro domino [Col. 0913C] suggeras, ut utilem illi loco praeficiat, cujus doctrina et sanctitas caeteris sit vitae forma. Hunc autem [Col. 0914A] filium praesentem beatissimae potestati vestrae per omnia commendo, et tam de his quae hic suggessimus, quam etiam de his quae supra questi sumus, eloquio vestro per eum illustrari mereamur.



EPISTOLA XIII. ISIDORI BRAULIONI EPISCOPO.

Domino meo et Dei servo Braulioni episcopo Isidorus.

1. Tuae sanctitatis epistolae me in urbe Toletana invenerunt. Nam permotus fueram causa concilii. Sed quamvis jussio principis in itinere positum remeare me admonuisset, ego tamen, quia propinquior eram praesentiae ipsius quam regressioni, malui potius cursum itineris non intercludere. Veni ad praesentiam principis, inveni praesentem diaconum tuum, per eum eloquia tua suscipiens, amplexus sum, et [Col. 0914B] legi, et de salute tua Deo gratias egi; desiderio omni desiderans, quamvis debilis atque fessus, fiduciam tamen habens per Christum in hac vita videndi te, quia spes non confunditur per charitatem, quae diffusa est in cordibus nostris.

[1Kb] 2. Codicem Etymologiarum cum aliis Codicibus de itinere transmisi, et licet inemendatum prae invalitudine, tamen tibi modo ad emendandum statueram offerre, si ad destinatum concilii locum 581 pervenissem. De constituendo autem episcopo Tarraconensi non eam quam petisti sensi sententiam regis; sed tamen et ipse adhuc ubi certius convertat animum, illi manet incertum. Peto autem ut pro meis peccatis apud Dominum existere digneris intercessor, ut impetratu tuo deleantur delicta mea, [Col. 0914C] et remittantur facinora. Item manu sua. Ora pro nobis, beatissime domine, et egregie frater.




[Col. 0913]
SANCTI ISIDORI HISPALENSIS EPISCOPI DE ORDINE CREATURARUM LIBER. (C,S)*



582 CAPUT PRIMUM. De Fide Trinitatis.
[Col. 0913D]

[3Kb] 1. Universitatis dispositio bifaria ratione debet intelligi: in Deo, videlicet, et rebus, hoc est, in Creatore et creaturis; non quod Deum in parte [Col. 0914D] ponamus, aut aequiparare Creatorem creatura possit, sed quia omne quod est, aut factum intelligitur aut infactum, aut potens, aut subjectum, aut aeternum, aut temporaneum. Factum ergo, et subjectum, et temporaneum, ipsa est creatura. Infactum autem, et potens, atque aeternum, ipse est Deus.

[Col. 0915A] 583 [1Kb] 2. Sancta utique Trinitas Pater, et Filius et Spiritus sanctus, per omnia jura inseparabilis in substantia, id est, una divinitas, et in personarum subsistentia inconjuncta Trinitas, in qua nihil inferius, nihil superius, nihil anterius, nihil posterius, in natura divinitatis esse credendum est; nihil serviens, nihil subjectum, nihil loco comprehensibile, nihil temporaneum, nihil infirmum, nihil crescens, nihil ad sexum habitumque pertinens, nihil corporeum sentiri fas est; sed est unus Deus sine initio, sempiternus sine loco, ubique totus, sine sui mutatione omnia mutabilia disponens creaturarum; tempora praeterita, praesentia, futura pariter cernens; cui nihil est praeteritum, nihil restat, sed cuncta praesentia sunt. Cui nihil displicet quod bonum est, nihil placet [Col. 0915B] quod malum est; a quo nihil naturaliter malum creatum est, quod per se nihil nisi creati boni vitium est. Bonus ergo sine qualitate, magnus sine quantitate, aeternus sine tempore, praecipuus sine situ, qui omnibus creaturis infunditur, cum non sit illi locus; quem nulla capit creatura, nulla comprehendit intelligentia.

[1Kb] 3. Deus unus Omnipotens, sancta Trinitas Pater, et Filius, et Spiritus sanctus. Pater ergo Deus Omnipotens ex nullo originem ducit, et ipse origo divinitatis est, a quo Filius Deus Omnipotens genitus sine tempore est; non quippe creatus quia Deus est, cui, praeter quod Filius est, in divinitate totum commune est Patris in aeternitate, in voluntate, in potestate, in sapientia. Sic et Patri, praeter quod Pater est, totum [Col. 0915C] commune est Filii.

[1Kb] 4. Spiritus sanctus est Deus Omnipotens, nec genitus est, quia non est Filius; nec creatus, quia non est creatura, sed ex Patre, et Filio procedens, cui, praeter quod Spiritus sanctus est, totum commune est Patris et Filii, quia non qui Pater est, Filius aut Spiritus sanctus in persona hic est; nec qui Filius est Pater aut Spiritus sanctus hic est; nec qui Spiritus sanctus est, Pater aut Filius hic est; sed in essentia, [Col. 0916A] quod Pater est, Filius et Spiritus sanctus hoc unum est; et quod Filius est, Pater et Spiritus sanctus hoc est; quod et Spiritus sanctus est, Pater et Filius hoc est; sed non triplex in illa Trinitate deorum numerus est; salva enim separatione personarum, totum commune divinitatis est.

[1Kb] 5. Filius ex tempore carnem suscepit humanam, quae vitio caret; humanitatis naturam habuit, animam prudentem, intellectualem, sapientem, excepta divina natura, habens, ut humanitas integra fieret; quam ideo Filius, 584 qui sine tempore Dei Patris est, assumpsit, ut qui in divinitate erat Dei Filius, in humanitate idem esset hominis Filius. Qua humanitate natus est de Spiritu sancto, et Maria semper Virgine; non quia et Spiritus sancti sicut et Mariae, Filius [Col. 0916B] esse credendus sit, sed quia ex virtute et opere Spiritus santi conceptus, ex Virgine natus sit.

[1Kb] 6. Passionem crucis carne, non divinitate sustulit; mortem pro nostra redemptione et salute sustinuit; tridui tempore sepulcro conditus, divina virtute in eadem carne resurrexit; et postquam Ecclesiam unam, sanctam, catholicam verbo instruxit, exemplo solidavit, gratia firmavit, pace munivit, assumpta tota humana natura, excepto eo quo corruptioni obnoxia est, ad Patrem rediens, unde nunquam defuit, sedet in dextera Patris, unde resurgentibus cunctis hominibus ad judicium vivorum et mortuorum affuturus in gloria Patris, impiis aeternas poenas, justis aeterna praemia reddat.

7. Haec est catholica fides, hanc credere et confiteri, [Col. 0916C] quam discutere, plus proficit; quam non prudentia saecularis, non mundana philosophia, rerum potius imagines quam veritatis intelligentiam sequens, agnoscere potuit, sed apostolica fides tradidit, et ecclesiastica vigilantia custodit.



CAPUT II. De creatura spirituali

[1Kb] 1. De Creatoris vero immensitate tantulo praemisso, [Col. 0917A] ad creaturarum ordinem paulisper aspiciamus. In quo non nostrae intentionis, quae nulla per se est, inventionem, sed sanctae Scripturae, et majorum explanantium vestigia vel tenui aliquo relatu sequimur. Omnis ergo creatura aut spiritualis, aut corporalis est. Sed quia creatura in intellectualibus spiritibus, qui carne non tenentur, et animabus hominum, quae carne clauduntur, constat, prius de distinctis gradibus supernorum spirituum dicendum est, quorum gratiae vel differentiae ministeriorum esse novem per Scripturas divinas comprehenduntur, seraphim, scilicet, et cherubim, throni, dominationes, principatus, potestates, virtutes, archangeli, angeli.

[1Kb] 2. Seraphim etenim super sollum Domini excelsum stare Isaias vidit, et cantare audivit, et uno ex his [Col. 0917B] ad se misso, purgari de sui oris pollutione promeruit. Cherubim vero, in oraculo testimonii, propitiatorium 585 figurati et arcam tegebant, et in templo Domini cum bubus et leonibus per Salomonem depicti fuerant. Ezechiel quoque in visionibus Dei quadrigam vidisse se describit, quam quatuor Scripturae utriusque Testamenti notis mystico famine conjungit. Ad Colossenses vero Paulus apostolus scribens, thronos, et dominationes, et principatus, et potestates commemorat: Sive throni, sive dominationes, sive principatus, sive potestates (Coloss. I, 16). Ipse etiam ad Ephesios de virtutibus enarrat, ita inquiens: Supra omnem principatum, et potestatem, et virtutem, et dominationem (Ephes. I, 21). Archangelorum autem et angelorum ostentationibus et nominationibus [Col. 0917C] divinorum voluminum prata referta sunt.

[1Kb] 3. Horum quoque novem ordinum supernorum civium significationem novem pretiosi lapides Ezechiel ostendunt. Ubi sub persona principis Tyri super summum illum qui lapsus est angelum, sermones prophetae planctum dirigunt; ubi dicitur: Omnis lapis pretiosus operimentum tuum, sardius, topazius, jaspis, chrysolitus, onyx, beryllus, sapphirus, carbunculus, smaragdus (Ezech. XXVIII, 13); quibus lapidibus novem opertus idcirco dicitur, quia novem spiritualium officiorum ordinibus, quibus praeerat, ornabatur.

[1Kb] 4. Sicut ergo de numero diximus, sic etiam de distinctis officiorum gradibus aliqua pandamus. Seraphim igitur, id est, ardentes vel incendentes dicti [Col. 0917D] sunt, quia Dei amore plusquam omnis rationalis creatura speciali quadam divini muneris largitione inardescunt; et quanto omnibus creaturis excellunt, tanto divinae charitatis privilegio Creatori appropiant, [Col. 0918A] et in tanto excelsitatis honore sublimati consistunt ut inter se ac Dominum nulli alii spiritus sint.

5. Secundo quoque ordine cherubim inter supernos cives numerantur, cujus ordinis vocabulum scientiae multitudo interpretatur, quorum intellectus dum Dei contemplatione prope haerendo reficitur, plus omnibus quae subjacent creaturis intellectualibus scientiae multitudine dilatatur. Qui enim divinae claritatis speculum perspicacius intendunt, ab his abdita creaturarum occulta fieri qualiter possunt?

[1Kb] 6. Tertio quoque ordine intellectualium spirituum thronorum agmina constituta sunt, qui sedes interpretantur; in his etenim dum speciali munere Dominus sedet, per eos judicia sua in creaturis omnibus terribiliter et mirabiliter exercet. Hinc per Psalmistam [Col. 0918B] dicitur: Sedisti super thronum, qui judicas justitiam (Psal. IX, 5). Et in revelatione Joannis angelus loquitur: Et qui sedet in throno, defendet eos.

[1Kb] 7. Quarto etiam gradu officiorum coelestium dominationes consistunt, quae illorum qui infra scribentur quinque graduum ministeria alta praecellunt; 586 et quanto aliis potentiae magnitudine praeponuntur, tanto his caeterorum subjectio per obedientiam exhibetur.

[1Kb] 8. Dehinc post illas quinto ordine supernorum civium principatus vocantur, quibus dum his bonorum spirituum jam principatus committitur, ad explenda Dei ministeria quae facere subjecti debeant principantur.

[1Kb] 9. Sexto quoque statu in bonis spiritibus potestates [Col. 0918C] sunt ordinati, qui principari diversis potestatibus Domini munere perceperunt; qui per potestatem nequitiam malignorum spirituum refrenant, ne, si plusquam oportet permittuntur, saevitiam exercere vel humanis sensibus inhaerere audeant.

[1Kb] 10. Septimus gradus spiritualium ministrationum virtutes nominantur, per quos spiritus virtutes, et signa, et mirabilia in hominibus saepe factitantur.

[1Kb] 11. Octavus ordo est archangeli, id est, summi nuntii vocantur, per quos majora quaeque hominibus nuntiantur; et quanto angelis in ordinis summitate excellunt, tanto hominum notitiae, Domini jussione, excelsiora perferunt.

[1Kb] 12. Nonus ministrorum coelestium ordo angeli sunt nominati, qui minora quaeque et communia ex Dei [Col. 0918D] voluntate hominibus nuntiant et suadent.

[1Kb] 13. Porro in his sciendum est quod quandocunque nominantur, ex officiorum proprietate, quando ad homines veniunt, sumpsere vocabula; quia illa supernorum [Col. 0919A] civium summa societas propriis nominibus non indiget. Inde Michael dicitur, id est, Quis sicut Deus? eo quod in fine contra eum qui se adversus Deum eriget mittendus destinatur. Et Gabriel, id est, fortitudo Dei, ad Zachariam et Mariam virginem missus scribitur, ut qui quod natura negabat futurum esse praedixerat, fortitudo Dei diceretur.

[1Kb] 14. Ad Tobiam quoque Raphael, id est, Medicina Dei, mittitur; nimirum enim qui divina virtute salutem ferebat, non incongrue medicina Dei nuncupatur. Et quod in singulis, hoc et in gradibus potest esse, ut cum unus alterius officium facit, illius etiam nomine censeatur, sicut dicitur: Qui facis angelos tuos spiritus (Psal. CIII, 4); id est, cum vis, spiritus hos omnes angelos, id est, nuntios facis. Et aliquando [Col. 0919B] ex vicinitate aliorum graduum alii graduum officia assumunt; sicut ex thronorum vicinitate etiam 587 super cherubim sedere Dominum Scripturae dicunt; sicut et in psalmo scriptum est: Qui sedes super cherubim, manifestare coram Ephraim (Psal. LXXIX, 2).

[1Kb] 15. Sed in illa superna societate, quod in aliquo specialiter habetur, ab omnibus in commune possidetur, quia non minus unumquemque reficit quod in alio videt quam quod in semetipso possidet; et cum mittuntur, nunquam ab eorum contemplatione Deus, a quo reficiuntur, abest; non quod illi spiritus ubique pariter possunt esse qui mittuntur, sed quod Dominus, qui ubique est, ab his, qui discurrunt, semper in omni loco sine sui mutatione conspicitur. Unde scribitur: Millia millium ministrabant ei, et [Col. 0919C] decies centena millia assistebant ei (Dan. VII, 10).

[1Kb] 16. Utrumque enim supernae potestates pariter faciunt, quia et ministrant, dum mittuntur, et assistunt, dum contemplantur. Aliquando autem qui mittuntur angeli, illis, ad quos veniunt hominibus per se nuntiant, aliquando alios velut subjectos per se ad nuntiandi officiunt destinant, sicut in Daniele scriptum legitur, Gabriel, fac istum intelligere sermonem (Dan. VIII, 16), quod ab aliquo, velut superiore, dictum minime dubitatur



CAPUT III. De aquis quae super firmamento sunt.
[Col. 0920A]

[2Kb] 1. Verum quoniam de ordine creaturarum sermonem sumpsimus, quod tuae propositionis continentia comprehenderat, post spiritualem creaturam, de qua paulisper disseruimus, de aquis quae super firmamento sunt quid auctorum intentio potuit excogitare proferre tentabimus. Cum enim in principio prima die facta fuisset lux, quae spiritualis creatura facta esse dignoscitur, secunda die firmamentum, quod dividit inter aquas quae sunt supra firmamentum, et aquas quae sunt sub firmamento, esse factum 588 Scriptura testatur; ex quo intelligitur aquas illas quae supra firmamentum sunt locali spatio esse omni corporali creatura superiores.

[Col. 0920B] [1Kb] 2. Quamvis enim in psalmo centesimo quadragesimo octavo post firmamentum, et solem, et lunam, et stellas, aquae illae quae supra coelos sunt positae inveniantur, tamen ut illas omnibus esse corporalibus creaturis ostenderet altiores, iterum excelsarum virtutum, velut habitacula recapitulans, coelos Psalmista his anteponit, dicens: Laudate eum, coeli coelorum; et aquae, quae super coelos sunt, laudent nomen Domini (Psal. CXLVIII, 4).

[1Kb] 3. Unde ostenditur post illa spiritualia spatia, qualiacunque sunt, ubi spirituales, ut diximus, ordines commorantur, quae coelorum coelos propheta nominat, ante hoc visibile coelum aquas illas, velut initium rerum corporalium, esse constitutas, quas [Col. 0920C] tamen ne quis spirituali jungeret creaturae, post coelos coelorum, antequam de terra diceret, posuit, paulo post subinferens: Laudate Dominum de terra, dracones, et omnes abyssi (Ibid., 7).

[1Kb] 4. Ecce has aquas Psalmista super coelos positas dicit, et tamen his coelos coelorum anteponit. Per quod demonstratur inter utrosque coelos esse collocatas, id est, coelis spiritualibus humiliores, et coelis corporalibus superiores; sed tamen corporalibus creaturis pertinere dicendae sunt, dum in secundi [Col. 0921A] diei opere factae supra istud corporeum firmamentum consistunt.

[1Kb] 5. Sed quid ibi utilitatis in rerum corporalium usibus agant, bina intentione magistrorum investigatur. Quidam enim illas ad terrarum orbis abolitionem in diluvio, quod sub Noe factum est (sicut Geneseos historia narrat) Dei praescientia reservatas aiunt, sicut Scriptura inquit: Et cataractae coeli apertae sunt, et facta est pluvia quadraginta diebus, et quadraginta noctibus (Gen. VII, 11). Sed quoniam et nubes, de quibus pluviarum imbres terreni soli fertilitatem irrigant, atque etiam aer, in quo hemisphaeria omnia et aurae corripiuntur, coelorum nomine per Scripturas divinas saepe censentur, quemadmodum dicitur: Et pluit illis manna ad manducandum; et panem coeli dedit eis (Psal. LXXVII, [Col. 0921B] 24); et in alio loco: Dabunt et coeli imbrem, et terra dabit fructum suum (Psal. LXVI, 7); quibusdam doctoribus placet, ex illo inferiore nubium 589 coelo tantarum aquarum abundantiam fuisse diffusam, ut secundum illam consuetudinem, qua per omne tempus agitur, etiam tunc pluviarum copiam nubes effunderent, in quibus tamen cataractas apertas Scriptura commemorat, eo quod plus solito aquarum diffusio immissa fuerat. Caeteri vero easdem aquas supra firmamentum positas idcirco asserunt, ut igneum, qui in luminaribus ardet, et sideribus, calorem temperarent, ne plusquam sufficit, inferiora spatia aestu torrerent.



CAPUT IV. De firmamento coeli.
[Col. 0921C]

[1Kb] 1. Post illas aquas creaturarum corporalium ordine secundo loco videtur esse firmamentum, quod in secunda die, ut supra diximus, factum, inter utrasque dividit aquas; de cujus etiam statu, utrum velut discus terram desuper operiat, an uti testa ovi omnem introclusam creaturam undique cingat, utriusque aestimationis non desunt putatores.

[1Kb] 2. Nam et illud quod de hoc Psalmista commemorat, cum dicit: Extendes coelum sicut pellem (Psal. CIII, 22), utriusque aestimationis assertionibus non contra facit, quoniam cum animalis carnem cujuscunque sua pellis vestiat, omnia sua membra [Col. 0922A] aequaliter undique circumdat; cum vero excisa de carne seorsum extenditur, sive rectam, sive curvam cameram posse facere non dubitatur.

[1Kb] 3. Utrum ergo terram desuper, velut extensa pellis tabernaculum, tegat, an sicut animalis membra corio conteguntur, mundi molem undique firmamentum cingat, utrique assertioni non difficulter suffragatur.

[1Kb] 4. De hujus quoque firmamenti situ, utrum inane, ac penetrale, an solidum, ac firmum sit, diversi auctores suas aestimationes, velut quid se ad has deducat, protulerunt. Quorum sententias utilius quam nomina ponere curabo. Eorum enim illi qui firmamentum inane ac penetrale fieri plus diligunt, ad confirmationem sententiae suae omnium elementorum [Col. 0922B] naturas conferunt.

[1Kb] 5. Terram etenim omnium creaturarum corporalium gravissimam esse non minus ostendunt quam dicunt; atque illam ideo humillimum in creaturis locum tenere aiunt, quia natura aliqua nisi seipsam sufferre non valet. Aquam vero quanto leviorem terra videmus, tanto graviorem 590 aere deprehendimus. Aer namque sub aqua per se subsistere non valet, sed ad sua spatia, etsi aliqua necessitatis vi alicubi subductus fuerit, statim evadit.

[1Kb] 6. Ignis quoque natura supra aerem esse deprehenditur; quod etiam in illo igne, qui in materis terrena ardet, facile comprobatur, quoniam statim ut accensus fuerit, flammam ad superna quae super aerem sunt spatia, ubi illius est abundantia et locus, [Col. 0922C] dirigit, sed circumfusione crassioris aeris exstinctus, in mollem aerem cito evanescit, ut ad suae naturae locum pervenire non possit. In quo tamen ostenditur naturam ignis, qui ascendit, aere esse leviorem; sicut aquae natura, quae descendit, monstratur esse gravior.

[1Kb] 7. Hac ergo ratione etiam firmamenti spatium quod supra ignem est levius ac tenuius putant, quia excelsius his omnibus quas praediximus naturis constat. In quo spatio etiam stellarum fulgurantium lucem inaequalem esse idcirco aestimant, quod in illo tam amplo spatio ex illis aliae longius, aliae proprius currant; sed hanc putationem qui minus suspiciunt, [Col. 0923A] supra illud aere et igne subtilius, et inanius, et penetralius spatium constare aquas minime posse dicunt; nisi forte, ut illi quos praediximus aiunt, omni corporalitate tenuiores et subtiliores ibi consistunt.

[1Kb] 8. Quibus etiam ab aliis contra respondetur: Quae unquam, quamvis tenuissima, aquarum vaporalitas quae firmamento levior esset? Propterea ergo illi alii firmamentum velut aere solidissimo fusum constare solide ac firmiter facilius putant; atque ideo firmamentum nominari existimant, quia tam solida quam inania, tam levia quam gravia, quae diximus, cuncta spatia intra se concludat, et supra se positas aquas, qualescunque sunt, sustineat. Verum quoniam inter tantos viros de tali et tanta re variatum [Col. 0923B] est, nullius aestimationem alii praeponendam censemus, sed ad hos lectorem utrarumque partium arbitros mittimus.



CAPUT V. De sole et luna.

[1Kb] 1. Quia vero in firmamento coeli licet post speciem maris et terrae formata duo luminaria magna, in principio Geneseos, Mosaica lex, imo 591 divina Scriptura pronuntiat, non est indecens, si, descendens de supernis, sermo in ordine locali creaturarum solem et lunam statim post firmamentum describat, ita tamen ut in conditionis ordine post terram et mare duo haec luminaria et stellas cum Scripturae vocibus animus ponat, quamvis omnia elementa sine tempore facta fideli ratione fides catholica [Col. 0923C] credat.

[1Kb] 2. Sol ergo et luna duo luminaria in firmamento coeli instituta sunt. Unum, quod est majus, ut praeesset diei; secundum, quod est minus, constitutum est ut praeesset nocti. Sed non eamdem sui splendoris lucem quam cum in principio creata sunt habuerunt nunc per omne sui ministerii tempus dierum ac noctium decursionibus conservant.

[1Kb] 3. Haec enim dum humanis usibus ministrare a Deo creatore destinata sunt, cum homines inculpabiliter vixissent, et sub Creatoris, quo conditi fuerant, lege perseverarent, etiam sui luminis plenitudine decorata ministrabant; cum vero homines, quibus in ministerio sociata primitus rutilabant, propter transgressionem [Col. 0924A] dejecti, paradisi beatitudinem amiserunt, ipsa quoque luminaria, quamvis non sua culpa, sui luminis detrimenta non sine suo dolore pertulerunt, sicut Paulus apostolus contestatur, dicens: Quoniam omnis creatura congemiscit, et dolet usque adhuc (Rom. VIII, 22).

[1Kb] 4. Sed quia per Redemptoris adventum humano generi pristinae beatitudinis in melius restauratio promittitur, etiam creatura suum antiquum decorem acceptura non dubitatur. Unde propheta Isaias de sole specialiter, et luna, illustratus spirituali famine, inquit: Et erit in die illa, cum ceciderit turris, erit lux lunae sicut lux solis, et lux solis erit septempliciter, sicut lux septem dierum, cum alligaverit Dominus vulnus populi sui, et percussuram plagae ejus sanaverit [Col. 0924B] (Isai. XXX, 25 seq.).

[1Kb] 5. Cum factum fuerit coelum novum, et terra nova (Apoc. XXI, 1), et non fuerint in memoria priora quae corruptioni serviunt (Isai. LXV, 17), et peccati vulnus et percussuram plagae mortis in corporibus resurrectorum Dominus sanaverit (Isai. XXX, 6), et superbi spiritus ex imperio quod arripuerant depositi fuerint, tunc lux lunae in lucem solis mutabitur, et lux solis restaurabitur in lucem septem dierum, quibus conditus fuerat, hoc est, in septuplum suum lumen restaurabitur. Nihil enim restauratur, nisi quod amissum est, aut corruptum; quod igitur sol amisit, et luna, hoc rursum accipient.

[1Kb] 6. Ex quo apparet septimam nunc sui luminis partem luminaria retinere, 592 quam septempliciter [Col. 0924C] resument, quando per Habacuc Spiritus sanctus pro futuris praeterita ponens, inquit: Elevabitur sol in ortu suo, et luna stabit in ordine suo. Cessante namque mutabilitate humani status, cui serviunt, et sui cursus mutabilitas cessabit. Quod enim inquit, Sol in orto suo, hoc indicat quod nunquam inclinabitur in occasu suo; et in eo quod dicitur: Luna stabit in ordine suo, hoc insinuat quod mutationes incrementi et decrementi sui non patietur, sed in suo ordine semper stabit.

[1Kb] 7. Hoc autem erit, quando, ut Apostolus loquitur, ipsa creatura liberabitur a servitute corruptionis in libertatem gloriae filiorum Dei (Rom. VIII, 21). Cum enim sancti pro mercede sui laboris, quo Deo servierint, immutati fuerint, et fulserint sicut sol justitiae, [Col. 0925A] cujus est sanitas perennis, tunc et ipsi corporeo huic soli pro mercede sui ministerii, quo servituti corruptionis subjecta est, in septuplum fulgoris rutilatio restituetur.

[1Kb] 8. Interim vero quotidianis sui ministerii motibus quoties solem sequitur luna, sui incrementa luminis auget; quoties autem solem antecedit, detrimenta sui splendoris agit. De statu vero lunae varie putatum est: utrum sphaera dimidia sui parte nigra, ac tenebrosa, et dimidia parte altera lucida sit, et candida, et sic incrementa et decrementa agantur, ut cum paulatim pars illius lucida ostenditur, eodem modo tunc tenebrosa occultatur, similiter quoque dum lucida vertitur, iterum tenebrosa manifestatur.

[1Kb] 9. An sit etiam rotunda radiis solis illuminata, quae [Col. 0925B] quandocunque soli sive ante, sive post appropiat, velut in ora radio luminis illucescat; cum autem longius ac longius recedere videtur, majus ac majus paulatim suum lumen a solis splendore augetur, ut cum ad integrum aequiparato orbe facie ad faciem soli opposita constiterit, tunc plene in se imaginem solis habere possit.

[1Kb] 10. De cursibus autem solis ac lunae, nec temporis, nec istius quidem loci est disserere, quod idcirco in hoc opusculo negligentius assequor, quoniam et ipsius brevitas compendiosa non patitur, et in usum pene omnibus lectoribus dierum festorum computandorum gratia conversi sunt.

[1Kb] 11. Haec vero lucis organa nonnulli sensibiles creaturas [Col. 0925C] opinantur, 593 sed quae dicimus usitatius a catholicis auctoribus frequentantur in his ambiguis sententiarum aestimationibus. Intendendum est cui plus sanctarum Scripturarum auctoritas suffragatur; etsi hoc etiam examinandum est, quidnam multitudo catholicorum in fidem traxit: diversae autem aestimationes, quae tantidem a catholicis assertae sunt, et quibus utrisque sacri canonis dicta non contra faciunt, ad quas aequaliter currant, hae arbitris lectoribus in ambiguo relinquendae sunt.



CAPUT VI. De spatio superiore, et paradiso coeli.
[Col. 0926A]

[1Kb] 1. Sermone de firmamento et luminaribus dicto, sequitur inane spatium longum, quod a coeli firmamento usque ad terram deducitur, et in duo spatia esse divisum, a nonnullis scriptoribus explanatur, sed superius spatium ad coelum pertinere dicitur, inferius autem terrae fieri conjunctum non dubitatur.

[1Kb] 2. Etenim excelsum spatium quod coelo pertinere diximus, purissimum, ac subtilissimum, nec nubium tumores, nec ventorum inflationes, nec pluviarum aut imbrium humidas conspirationes, nec nivium vel grandinum gelidas coagulationes, nec aeris mutationes, nec tempestatum et tonitruorum fragores, [Col. 0926B] sed nec ipsum aerem, qui volantium avium corpora et ipsarum nubium spissiorem aeris ipsius molem sufferre valuisset, et animantium diversorum vitas aerii spiritus reciproca inflatione reficeret, atque halitu animaret, nec ullas omnino diversorum hemisphaeriorum perturbationes omnimodis habet.

[1Kb] 3. Sicut Olympi montis altissima terrarum, et ob id caeteris incognita hominibus juga conscendentibus, comprobatur, et eorum relatione refertur, qui aceto humectas spongias ad conservandam aerii spiritus inflationem 594 et spirationem, ori ac naribus circumponentes, anniversaria consuetudine (nescio qua superstitione ducti) conscendunt; et nec ibi ullam avem, nec nubem, nec pluviam, nec ventum aliquem vidisse se confirmant, et consummatis [Col. 0926C] sacrificiorum, quorum gratia vadunt, officiis, ibidem quaedam signa ac notas arenis imprimentes redeunt, quas etiam illic post annum iterum ascendentes illaesas atque intemeratas inveniunt.

[1Kb] 4. Ex quo perspicue demonstratur nihil ibi perturbati aeris consistere, praesertim cum in eodem loco nihil quod pertineat ad virorem herbarum, aut arbustorum, reperiri aut videri queat. Sed tamen non ipsum esse de quo superius diximus, illud purissimum ac subtilissimum supernum spatium putandum est, ad quod nulla terra pertinere, [Col. 0927A] vel accedere potest, sed hic locus ad extrema hujus spatii inferioris et vicina illius superioris confinia pertinet. In quo tamen loco eorum qui carne vestiuntur vita nequaquam potest commorari.

[1Kb] 5. Unde perspicuum est illud superius purissimum, tranquillissimumque spatium, de quo paulo ante disseruimus, non carnalium habitationi, neque mortalium rerum usibus esse praeparatum. Quapropter plurimi catholicorum auctorum illud spatium primitus angelis qui lapsi sunt cum suo principe asserunt ad habitandum fuisse destinatum, eo quod desuper coelestium angelorum neminem cecidisse arbitrantur, sed coelestes, quandiu in angelica beatitudine fuerant, in quo tamen per tempus non steterant.

[1Kb] 6. Quoniam, ut Scriptura inquit, ipse diabolus ab [Col. 0927B] initio mendax est (Joan. VIII, 44), et in veritate non stetit (I Joan. III, 8), hunc locum habitationis sorte putant percepisse; quem Scriptura pronuntiat paradisum coelestem, quae sub persona principis Cyri ad summum illum angelum apostatam ita loquitur: Perfectus decore in deliciis paradisi Dei fuisti (Ezech. XXVIII, 13).

[1Kb] 7. Quemadmodum enim homines, post peccatum suum, de terreni paradisi felicitate dejecti, in hujus terrae maledictioni obnoxiae plagali modo habitationem trusi sunt, ut dum in terra peccaverunt, in deterioris terrae mansione postea sub poena delicti viverent, ita et angelos, qui aereo, imo etiam aeris ipsius puriore, spatio peccasse putantur, in inferiorem et ipso aere hoc obscuriorem et turbulentiorem [Col. 0927C] locum deturbatos de superni et puri aeris, suaeque dignitatis felicissimae sede, misere et 595 infeliciter sub exspectatione futuri examinis, in quo durius condemnabuntur, vivere aestimant; ut dum aera corpora habent, et in aere nunc commorantur, non inconvenienter aestimentur etiam priorem suae beatitudinis sedem in aere, sed puriore et subtiliore, pridem habuisse.

[1Kb] 8. Qui tamen locus, dum coelo firmamenti, ut praedixi, pertinet, coeli nomine censetur, sicut Dominus ipse perhibet, dicens: Vidi Satanam sicut fulgur de coelo cadentem (Luc. X, 18). Ex ipsius enim loci perspicua ac pura beatitudine peccati sui merito dejectus, [Col. 0928A] in inferioris spatii, hoc est, nebulosi ac brumosi aeris, infelicem ac miseram habitationem destinatus est; sicut apostolus Paulus contestatur, dicens: Non est nobis colluctatio adversus carnem et sanguinem, sed adversus principes et potestates hujus aeris, adversus mundi rectores tenebrarum harum (Eph. VI, 12). Quae etiam spiritualia nequitiae in coelestibus idem Paulus Christum in semetipso denuntiat triumphasse.

[1Kb] 9. Dejectis ergo malignis spiritibus cum suo principe diabolo ex illo quem praediximus limpidissimo subcoelestium spatiorum habitaculo, et postmodum redempto ex Adae et proprio uniuscujusque delicto per Mediatoris adventum humano genere, eumdem locum animarum sanctarum interim esse quieti, dum resurrectionem exspectant futuram, id putatores opinantur: [Col. 0928B] quem etiam coelestem paradisum autumant esse nominatum, de quo Dominus latroni in cruce confitenti responderat: Amen dico tibi, hodie mecum eris in paradiso (Luc. XXIII, 43).

[1Kb] 10. Quin imo illo paradiso arboribus consito, et lucido fonte praepollente, animae exutae corporibus non indigent; quin imo spiritualis homo carnalem usum corpore mortis liberatus non possidet, nec refici terreni paradisi frugiferis arboribus necesse habet, aeternus enim temporalibus non utitur, sed aeterna et spiritualia contemplatur.

[1Kb] 11. Haec non confirmantium, sed aestimantium sensibus perstrinximus, praesertim cum et ipsam aestimandi de talibus perspicaciam nobis ipsis non attribuimus. Cum enim necessitas exegerit, harum [Col. 0928C] omnium 596 putationum auctores in medium adducere poterimus, quibus aut fides aut dubitatio ascribi poterit; quorum referendo potius quam defendendo (opiniones) laboramus, nos enim alterius forte melioris, si adsit, assertioni, cui plus vel Scripturae exempla, vel catholicorum consapientium (aestimationes) suffragaverint, concordiam subire parati sumus. Sed de superiore spatio his utcunque explanatis, ad subsequentia festinemus.



CAPUT VII. De spatio inferiori, et hemisphaeriis diversis.

[1Kb] 1. Dehinc inferius spatium aer vocatur, quem terrae sociari diximus, et a quo universae carnis, quae [Col. 0929A] in terra aere versatur, vitam adjuvari, et contineri in nobis, et per nos comprobamus. Qui et aliquando etiam terrae per Scripturas nomine vocitatur; sicut per Psalmistam dicitur, cum in Domini creatoris laudem ordine summo cunctae creaturae incitantur, et cum consummatis his quae ad superiorem coelorum ordinem pertinent, ad haec aeris spatia pervenitur, taliter subinfertur: Laudate Dominum de terra, dracones, et omnes abyssi; ignis, grando, nix, glacies, spiritus procellarum, qui faciunt verbum ejus (Psal. CXLVIII, 7).

[1Kb] 2. Hucusque enim in aere sermo est qui terrae nomine vocitatur; postmodum namque de humo et inferioris terrae naturis Scripturae vocibus imperatur: Montes, et omnes colles; ligna fructifera, et omnes cedri [Col. 0929B] (Psal. CXLVIII, 9). Idcirco autem aer terrae vocabulum saepe sortitur, quia crassitudine et velut soliditate quam in se habet volantium avium, quamvis maximarum, corpora sustentantur, quae velut pisces pene aquatilia marinorum fluctuum recondita natando penetrant, sic volucres aeria spatia volando pertranseunt.

[1Kb] 3. Cuncta etenim quae aqua praestat ad conservandum vitam aquatilibus, haec aer facit volatilibus, quoniam sicut reciproco halitu avium, et omnium quae in aere et terra vivunt, vita alitur et conservatur, ita eorum quae in aquis degunt inspirandi exspirandique tractu per aquam vitalis motus reficitur.

4. Unde cum in aerem trahuntur, quia lymphaticum spiramentum non habent, cito deficiunt; sicut [Col. 0929C] et ea quae in aere vivunt, cum ab eis aer excluditur, ultra vivere non possunt. Sicut autem illa aeris soliditate volatilia, ut dixi, corpora fulciuntur, ita ipsa eadem terrenam, quam in se habet, crassitudinem, propter quam et terrae vocabulum saepe sortitur, 597 tumida nubium moles sustentatur, et per illam soliditatem aeris crassitudo, nives, et grandines, et glaciem, adnitente vi frigoris parit, quando ita efficitur.

[1Kb] 5. Nam hoc aeris spatium suae naturae insitum habet, ut fumali levitate vapores aquarum de terra et maris specie contrahat et colligat, quos in sublime elevans, quandiu minutissimis guttis consistunt, conglobatis in se nubibus, ipse per semetipsum aer [Col. 0929D] suspendit. Sed cum, vexante vento, illae guttulae in majores stillas coeunt, aeris amplius natura non ferente, pluvialiter imbres ad terram delapsi cadunt.

[Col. 0930A] [1Kb] 6. Si vero ipsas, quas praediximus, stillas vento in majusculas moles coagitante collatas, antequam deorsum pluant, gelu in nubibus arripuerit, lapillos coagulatos frigoris violentia constringit. Si autem paulo remissiores necdum densatos vapores in guttas, id est, gelu, praevenerit, in nivis speciem magna vis frigoris eosdem transmittit, et quod in se suspensa altius nebula taliter nutrit, non sufferente aere, ac vento dispergente, ad terram dimittit.

[1Kb] 7. Sicut de hoc eodem Psalmista commemorans, de Domino dicit: Qui dat nivem velut lanam, nebulam sicut cinerem spargit. Mittit crystallum sicut buccellas; ante faciem frigoris ejus quis sustinebit (Psal. CXLVII, 5)? Et ut ostenderet, sive in terra, sive in nubibus, nives in aquas iterum resolvi consuescere, paulo post [Col. 0930B] subjungit, dicens: Emittet verbum suum, et liquefaciet ea; flabit spiritus ejus, et fluent aquae (Ibid., 7).

[1Kb] 8. Ut autem perspicuum sit ipsas aquas hoc modo in nubibus suspendi, in libro sancti Job scriptum videtur: Qui suspendit aquas in nubibus suis, ut non erumpant pariter deorsum (Job XXVI, 8). Attamen illas aer aquas ad terram et ad mare demittit, quas ex iisdem inferioribus partibus ante sustulit. Et quamvis de salsa pelagi latitudine eas traxerit pluvialis conceptio, per aerem indulcescit. Quemadmodum cum salsa de profundo maris unda propinata per humum terrae infunditur (sicut nautis est frequens consuetudo) in dulcis aquae saporem statim mutatur. Commutatione vero aeris ventos, et vehementiore concitatione ignes etiam ac tonitrua, occultis imperiis, [Col. 0930C] per angelos, quibus visibilis regitur mundus, sicut et caetera, conditor facit.

[1Kb] 9. Nonnulli vero de effectu tonitru illud intendunt, quod cum circa aerem duorum elementorum, hoc est, ignis et aquae, sunt spatia, unum 598 superius, sicut diximus, et unum inferius, et tamen aeris natura utraque in se trahit, id est, aquam vaporaliter de imis, et ignem caumaliter de supernis, ipsa duo contraria sibi elementa confligunt.

[1Kb] 10. Impossibile namque est absque humidis nubibus et fulgoribus tonitrua moveri, sicut intuentium oculis perspicue patet; in quo conflictu ignis et aquae confusi sonitus horribilesque fragores suscitantur; et si ignis victor fuerit, terrae atque arborum fructibus non mediocriter nocet; si vero aqua vicerit, frugiferam [Col. 0930D] vim, tam in arboribus quam in his quae olerum diversis speciebus nascuntur, non perdit.

[1Kb] 11. Illo enim praecipue tempore tonitrua sonant, [Col. 0931A] quo arborum et terrarum fruges in ostensione adhuc sunt, priusquam maturescere incipiant. Per creaturas enim aliarum creaturarum incrementa aut decrementa Domini conditoris imperio gubernantur.



CAPUT VIII. De diabolo et natura daemoniorum.

[1Kb] 1. In hac autem turbulenta ac nebulosa aeris hujus mansione de sublimi felicitate, ut diximus, angeli repulsi cum suo principe commorantur. Sed ille princeps Satanas et diabolus nominatur, reliqui vero spiritus ipsius principis ministri, qui prius angeli fuerant, nunc daemones vocantur. Quemadmodum etenim merita, sic et nomina mutaverunt et loca; sed tamen et nunc per Scripturas antiquo vocabulo, eo quod isti nequitiae sunt nuntii, sicut boni spiritus sunt nuntii [Col. 0931B] justitiae, saepe angeli vocantur.

[1Kb] 2. Sicut in Evangelio scriptum legitur: Quem praeparavit Pater meus diabolo et angelis ejus (Matth. XXV, 41). Et Apostolus ait: Datus est mihi stimulus carnis meae angelus Satanae, qui me colaphizet (II Cor. XII, 7). Sed has etiam sedes usque in judicii tempus sub exspectatione terribilis Domini adventus, non sine timore ac tremore, licet infructuoso, interim possident; sicut apostolica dicta perhibent, quibus dicitur: Nam et daemones timent, et contremiscunt (Jac. II, 19). Et ut manifestum sit quod sub exspectatione temporis, in quo durius indicabuntur, vel potius perdentur, hunc locum aeris habitant spiritus immundi, qui in praesentia Salvatoris clamabant: Quid nobis, et tibi, Jesu fili Dei? venisti huc perdere [Col. 0931C] nos ante tempus (Luc. IV, 34)?

[1Kb] 3. In adventu namque aeterni judicis (quando communis sanctorum omnium oratio complenda est, dicentium: Fiat voluntas tua et in terra, 599 sicut in coelo [Matth. VI, 10]) ad tenebras exteriores servi inutiles ejicientur, cum Dominus adversarios, sicut repulit humo, sic expellet coelo, quibus aeterni ignis (sicut Dominus ipse testatur) a Patre irremediabiliter praeparata est poena (Matth. XXV, 41).

[1Kb] 4. Qui ideo nec remissionem, nec redemptionem recipere merentur, quia de sublimissimo ordinis statu ceciderunt, ac propterea nihil aliud in quod iterum, dimisso peccato, vocarentur habuerunt, dum omnem suam beatitudinem, in qua constituti sunt, transgressione [Col. 0932A] naturalis boni, quod erant, et dominicae legis, in qua conditi sunt, polluerunt; propter quod nec poenitere desiderant, nec etiam, si poenituissent, veniam recipere omnino possent.

[1Kb] 5. Quoniam humanum genus a suo conditore redemptionem idcirco promeruit accipere, quia de inferiore sui ordinis gradu corruit; cum enim esset adhuc in paradiso terreno positus, generandi officio destinatus, ciborumque esui deputatus, immutationem meliorem, sublimioremque, et spiritualem vitam sine morte reciperet, si quandiu in hac conversatione positus esset, in mandati custodia homo permaneret

[1Kb] 6. Clementia ergo Conditoris ad illum statum ad quem peccans adhuc non pervenerat per passionem [Col. 0932B] Domini revocatur, quem, si inde cecidisset, sicut angelus, nunquam iterum revocaret, quoniam non ad illum gradum, vel ordinem, unde primus homo ceciderat, sed ad alium sublimiorem, quem speravit, restitutio fiet, dicente Domino: Erunt, sicut angeli in coelo (Matth. XXII, 30; Marc. XII, 25). Scilicet, quia non sicut homines in paradiso; in illam enim mortalitatem, quae generandae proli et ciborum esui deputata pro tempore est, quamvis redempti, homines redire non poterunt; sed post mortem resurgentes spiritualibus corporibus non crescendo, non senescendo, non moriendo, angelicae felicitatis consortes erunt.

[1Kb] 7. Tempus vero diabolicae transgressionis si requiritur, ante tempus visibilium rerum diaboli peccatum [Col. 0932C] fuisse originaliter deprehenditur; omnia enim quae facta sunt simul et sine tempore facta fuisse Scriptura docet, quae dicit: Qui vivit in aeternum, creavit omnia simul (Eccli. XVIII, 1). In quibus omnibus etiam infernalis ille ignis aeternus, de quo Dominus dicit: Ite in ignem aeternum, quem praeparavit Pater meus diabolo et angelis ejus (Matth. XXV, 41) 600 simul factus fuisse minime dubitatur. In eo enim quod dicit, creavit omnia simul, nihil non factum in omnibus creaturis reliquit.

[1Kb] 8. Cui ergo carcer in illa creaturarum conditione praeparatus est, illius peccatum originaliter ipsas creaturas praecessit; nequaquam enim adhuc innocenti poenam Dominus praeparasset, si non illius [Col. 0933A] delictum praeparatam poenam praecessisset. Sed et hoc etiam sine tempore fecit, qui damnationis ejus poenam, qua servus fugitivus cruciaretur, effecit.

9. Iste autem angelus cum a Conditoris beatitudine recessit, omne suae naturae bonum, quod in conditione sua habuit, totum amisit; sed sibimetipsi malus, Deo semper bonus perseverat, dum obedienter dominicae jussioni, quamvis non sponte, propter potentiam Dei tamen obtemperat. Ex omni enim naturae bono quod habuit hoc nunc tantummodo habet, quod Deo creatori ad cuncta obedit imperata.

[1Kb] 10. Sed hoc bonum non in diabolo et ministris ejus bonum est, qui idcirco obediunt, quia non obedire non possunt; sed haec eorum obedientia in Deo bona est, cujus bonae quidem voluntati invita diaboli [Col. 0933B] mala voluntas, cum bene operari praecipitur, resistere non potest. Sed plerumque accidit ut cum Dei bona voluntate aliquid facere imperatur, ipsius mala voluntas in hoc eodem opere pascatur. Quemadmodum ad decipiendum Achab, impiissimum regem, idololatram scilicet, et prophetarum persecutorem, cum, a Domino missus, in quo deciperet interrogaretur, non solum se sponte paratum ad hoc opus obtulit, sed etiam quali consilio illud efficeret indicavit, ac respondit: Vadam, et ero spiritus mendax in ore omnium prophetarum ejus. Et Dominus dicit: Vade, et fac ita, et decipies Achab (II Par. XVIII, 21).

[1Kb] 11. Valde enim convenerat ut qui veros Domini prophetas neci dedisset, pseudoprophetarum falsiloquio seductus et deceptus periret. Ecce promptissime [Col. 0933C] diabolus sua mala voluntate cito ad istud decipiendi impii officium semetipsum obtulit, sed nisi a Domino permissus fuisset, hoc facere non potuisset; in qua re bona Dei voluntas sanctorum prophetarum justam vindictam exercuit, sed malus minister in interitu impii et peccatoris malam suam voluntatem cibavit.

[1Kb] 12. Sed nec in hominibus, nec in rebus quae hominibus subditae sunt, aliquid absque Dei permissione facere valet, sicut evangelica veritas perhibet, qua refertur: Si nos ejicis, mitte nos in gregem porcorum (Matth. VIII, 31). Sicut enim in illis hominibus a quibus expellebatur contra Domini praeceptum 601 ultra permanere non potuit, sic et in porcos absque ejus introire permissione non potuisse se ostendit.

[Col. 0933D] [1Kb] 13. Quod in beato Job et in rebus quas possidebat [Col. 0934A] et amiserat similiter manifestatur. In quibus inimici nequitia absque Conditoris permissione nihil egisse probatur, sicut dicitur: Nonne vallasti eum, ac domum ejus, omnemque substantiam ejus (Job I, 10)? Et cum a Domino maligni hostis potestati ejus substantia permittitur, ita subinfertur: Ecce universa quae habet in manu tua sunt; verumtamen in eum ne extendas manum tuam (Job I, 12). Et haec ita esse sentiens Job, cum suarum rerum damna comperisset, ita respondit: Dominus dedit, Dominus abstulit. Quomodo voluit, Dominus fecit: sit nomen Domini benedictum (Job I, 21.)

[1Kb] 14. Non dixit: Dominus dedit, diabolus abstulit; certissime enim absque Dei permissione in rebus aut hominibus nihil omnino facere posse adversarium [Col. 0934B] sciebat. Sed saepe, ut dixi, in eodem ministerio et ejus adversarii prava voluntas per se pascitur, et Domini benevolentia, aut justae vindictae, aut fructuosae probationis dispensatione ministratur; sub qua bifaria bonae et malae voluntatis distributione et malos per vindictas trucidant, et bonos per tentamenta probant.

[1Kb] 15. Ad hoc namque ipsorum, quandiu in hoc aere adhuc libere volitant, usque ad tempus extremi judicii poena a Domino differtur, ut pravi ex hominibus eorum consortes et sceleris et punitionis appareant, et boni per tribulationes eorum ab his irrogatas probati manifesti fiant.

[1Kb] 16. At vero improbi et impuri spiritus, vagi et subtiles, animo passibiles sunt, et aereis corporibus induti, [Col. 0934C] nunquam senescunt, et cum hominibus inimicitias exercentes, superbia tument. Fallaces atque in fraude callidi hominum sensus commovent, terroremque mortalibus inferentes, inquietudinibus somniorum, et morbis, et distortione membrorum vitam turbant, praestigia atque oracula fingentes, regentesque sortem, cupidinem illiciti amoris et cupiditates humanis cordibus infundunt; et verisimilia mentientes, in bonorum etiam angelorum habitum et lucem se transformant.

602 [1Kb] 17. Et quemadmodum nequitia, ita et potestatum gradibus distant. Et sicut nunc boni spiritus, hoc est, perfecti angeli, impassibiliter aera penetrant, ita et hi, si non peccassent, ea quae nunc passibiliter loca possident, subjecta sibi, si feliciter et beate viverent, [Col. 0934D] haec eadem haberent.

[Col. 0935A] [1Kb] 18. Et hi etiam quando sua nomina proferunt, ex officiis nequitiae et potestatibus vocabula sibi assumunt, quemadmodum cum a Domino de suo nomine in regione Gerasenorum adversarius interrogatus fuisset, respondens, inquit: Legio mihi nomen est, quia multi sumus (Marc. V, 9). Unde manifestum est, non proprii nominis, quod non habuit, sed sui gradus ac potestatis vocabulum protulisse; et requirenti Domino, quia aliter loqui non potuit, de semetipso quod erat verum indicasse.



CAPUT IX. De natura aquarum et cursu Oceani.

[1Kb] 1. Post aeris spatia cum suis habitatoribus cursa, nunc ad aquae elementum, quod inter aerem et terram constitutum est, intentio dirigitur: cujus congregatio, [Col. 0935B] sicut Geneseos scriptura declarat, mare vocatur, cum dicitur: Et congregationes aquarum appellavit maria (Gen. I, 10). Quarum ea pars quae per fontes, et flumina, et stagna, terris interfunditur dulcedinem habet, ut et sitientibus animalibus potamenti, et caeterorum usuum solatia praeberet, et alendis fructibus terram fecundius irrigaret.

[2Kb] 2. Propter quod et imbres, qui e nubibus cribrati per aerem defluunt, ut aptius ad frugiferam vim, et sedandam sitim, sicut ante diximus, subvenirent, sapidi fiunt. Ea vero pars immutata aquarum, quae per magna terrarum spatia dilatatur, et aquae ipsius fines occultantur, salsuginem et acriorem saporem insitum sibi naturaliter tenet, ut convenienter humanis usibus fructus, quos sapidi liquoris non haberet unda, [Col. 0935C] utilius nutriret.

603 [1Kb] 3. Sed utrum sapidum an salsum saporem naturalius, an aequaliter utrumque, aquae habeant, pro certo Deus viderit; quamvis et plerique salsuginem [Col. 0936A] naturalem esse aquarum saporem putant, dulciorem vero terrae aut aeris natura condiri aestimant; sed tamen quemadmodum salsa aqua per humum perfusa dulcescit, ita et dulcis aqua per marinorum olerum cineres infusa salsi protinus saporis fit; unde uterque sapor naturalis esse suo modo non est difficilis credi, dum ab alterutro in alterum uterque potest refundi.

[2Kb] 4. Maris vero fretibus crebro terrarum spatia distinguuntur, ut et gentium terminos intercluderet, et munificentia suorum fluctuum omnes provincias diversorum populorum ditaret, et inter omnes patrias cuncta commutata invicem commercia necessaria ministraret. Quantam vero concordantiam cum lunae cursibus inundatione et recessu Oceanus habeat, intuentibus [Col. 0936B] diligenterque animadvertentibus perspicue patet, qui quotidie ad terram bis venire ac recedere per horas viginti quatuor indesinenter videtur, cujus cursus tota convenientia in ledonis et malinae divisus vicissitudines partiatur.

[1Kb] 5. Sed ledonis assisa sex semper horas incrementi sui immutata consuetudine complet, et per totidem horas ipsa spatia quae texerat retegit. Malinae autem assisa quinque horas suae inundationis agit, et per septem horas ejusdem recessu ea littora quae compleverat vacua reddit; quae tantam concordiam cum luna videtur habere, ut in ejus medio semper luna nascatur, quae per septem dies, et duodecim horas, et quartam diei partem, diligenti exploratione perseverare videtur.

[Col. 0936C] [1Kb] 6. Et ita fit ut cum iterum luna plena minuitur, etiam malina rursum 604 tenebrosa dimidiatur; interpositis vero spatiis ledo deprehenditur, qui nec plenilunium, nec nascentis lunae initia unquam adire [Col. 0937A] cernitur, et per hanc vicissitudinem efficitur ut per omnem communem annum XXIV malinae et totidem ledones numerentur; in embolismo autem viginti sex malinae, et ejusdem numeri ledones inveniuntur, quia per omnia cum lunae cursu inseparabiliter marinus comitatur.

[1Kb] 7. Quatuor vero ex his, hoc est, temporum, quatuor mediae, duae scilicet aequinoctiales malinae, et aliae duae, cum aut dies aut nox incrementi et decrementi sui finem faciunt, solito validiores, sicut oculis probare licet, ad inundationem altiores fieri videntur, et majora littorum spatia retegere cernuntur. Et quoniam impossibile est ut non aliqua, licet nobis incognita, spatia deserat, quando per nostrarum terrarum solum exundat, sicut eadem loca a nobis recedens [Col. 0937B] implet, ut nostra assisa ibi sit recessa, et nostra recessa ibi sit assisa, dimidium maris ministerium ignorare fateri compellimur.

[1Kb] 8. Sed in hoc et multis similibus nihil nostrae scientiae conceditur, nisi Creatoris potentiam atque immensitatem clamare, qui omnia in numero, pondere et mensura disposuit (Sap. XI, 21). Et interim cum insigni Gentium magistro dicere: Ex parte cognoscimus, et ex parte prophetamus. Cum autem venerit quod perfectum est, tunc cognoscam, sicut et cognitus sum (I Cor. XIII, 9).

[1Kb] 9. Ex hoc autem lymphatico elemento piscium et avium, hoc est, omnium aquatilium et volatilium diversa genera facta fuisse Geneseos scriptura pronuntiat. Sed piscium, id est, omnium quae in aquis [Col. 0937C] vivunt animantium, CLIII esse genera philosophi qui de rerum naturis ratiocinantur enumerant, quem numerum apostolica sagena velut ex omni genere piscium congregans contraxerat.

[1Kb] 10. Aves vero utrum et ipsae hunc suorum numerum generum habeant, an majorem, an minorem, etsi sint aliqui qui aestiment, tamen quia grandi hoc auctoritate firmare non possunt, nec sequendi, nec respuendi sunt; sed cum de aqua omnium avium origo processerit, unde tam diversae earum consuetudines manendi, seu vivendi, seu natandi exstiterint, ut aliae in salsis undis semper supernatent, et victum habeant; aliae in dulcium aquarum stagnis et fluminibus commorentur? Aliae in terra sine 605 ulla natandi consuetudine degunt, quarum aliae in [Col. 0938A] campis, aliae in silvis, aliae in montibus, aliae in palustribus locis fieri consuescunt. Alias ad volandum penna non sublevat, aliae ita excelsa ac remota aeris spatia volando penetrant, ut aestatis tempore etiam nivem de altissimis nubibus suis pennis deferant.

[1Kb] 11. Nisi forte has tam diversissimas consuetudines originis, quamvis de aqua, diversitas conditionis in omnibus avibus efficit, ut ex his aliae de salsa unda, aliae ex dulci aqua, aliae de herbarum rore, aliae ex arborum constillatione, aliae ex paludum humore, aliae ex montium confluxione, aliae ex aeris vapore, aliae ex altissimarum nubium fluida conspiratione conditae sint, atque illud earum unaquaeque naturaliter quod suae conditionis origini pertineret assuesceret, ut ibi et inde quaeque avis viveret, unde prius [Col. 0938B] ut esset habuisset.



CAPUT X. De paradiso.

[1Kb] 1. Et quoniam post aquas terra in elementorum ordine statuta est, primum de paradiso dicemus, ubi primorum hominum habitatio exstiterat; quamvis commemorandi loco sermo ponendus sit, de quo plurimorum diversae sententiae prolatae sunt, utrum ipsa immortalis vita, qua homines ante peccatum donati sunt, paradisi nomine dicta est, an totus hic terrarum orbis tam commode innocenter viventibus dispositus fuerat, ut paradisus diceretur, quatenus quandiu inculpabiliter sine ullo vitio possessores vixissent, etiam terrae ejus habitatio iisdem cuncta feliciter absque ullo labore ministraretur, ac postmodum [Col. 0938C] ipsis peccantibus atque in deteriora mutatis, etiam orbis eorumdem vitio et vindictae sententia mutatus est atque obscuratus (quomodo de sole diximus et luna), et sui decorem et frugiferam vim, etsi non totam, maxima tamen ex parte amisisset, ut quae beatitudini et felicitati bene viventium opitulaverant male viventium vindictas cumularent.

[1Kb] 2. An etiam spiritualiter aliquis locus hujus felicitatis beatitudine plenus, hominibus suae creationis meritum servaturis, dispositus fuerat, in quo nihil quo beatitudinem corporalem laederet, quandiu mandati patientia servaretur, inerat? Cui sententiae Scripturae Geneseos auctoritas non mediocriter suffragatur, dicentis: Plantaverat autem Dominus Deus 606 paradisum a principio, in quo constituit hominem [Col. 0939A] quem formaverat (Gen. II, 8). A principio enim plantatus paradisus dicitur, dum principatum orbis specialiter hic locus tenere videtur, in quo primus homo statim post sui conditionem constitutus fuisse non dubitatur.

[1Kb] 3. Etenim omnibus modis conveniebat ut caput et principium humani generis in capite et principio poneretur orbis, ut inde hominum propago membrorum suorum incrementa sumeret, unde terrarum orbis, quem inhabitat, initium acciperet. Cujus paradisi statum cum eadem Scriptura enumerat frugiferis arboribus consitum, et fonte magno, quo totius terrae facies rigatur, adornatum enarrat, dum appositum ibi hominem ita inquiens loquitur: Ex omni ligno paradisi comede (Gen. II, 16). Et mulier [Col. 0939B] ait: De fructu lignorum quae sunt in paradiso vescimur (Gen. III, 2). Et paulo ante profertur: Et fons ascendebat de terra irrigans universam superficiem terrae (Gen. II, 6).

[1Kb] 4. In quibus rebus historialiter absque ullis aenigmatibus, ipsius Scripturae veritatem servari quid impediret, quomodo et de omnibus quae de principio nascentis totius creaturae visibilis continet corporaliter etiam auctoritas elucet? Factum namque firmamentum, et mare, et terram, et luminaria, et stellas, aquatilia etiam, atque animalia terrena, et hominem ipsum, sicut Scriptura Geneseos investigat historialiter, absque ullis aenigmatibus credimus.

[1Kb] 5. An in hoc solummodo, quod paradisi locum frugiferis consitum arboribus, et magno fonte illustratum, [Col. 0939C] commemorat, nisi in aenigmate non recipiemus? Sed hoc utroque modo potest intelligi, id est, et secundum rerum gestarum historicam narrationem, et secundum tropologiam, id est, juxta moralem explanationem.

[1Kb] 6. Scriptura etenim sacra ratione tripertita intelligitur, cujus primus intelligendi modus est cum tantummodo secundum litteram sine ulla figurali intentione cognoscitur, ut sanctus Hieronymus ait: Actus apostolorum nudam quidem mihi videntur sonare historiam. Secundus modus est cum secundum figuralem intelligentiam absque aliquo rerum respectu investigatur, ut prima et extrema pars Ezechielis, et Cantica Canticorum, et Evangelii quarumdam parabolarum expositio, quae aliud loquuntur, et aliud agunt.

[Col. 0939D] [1Kb] 7. Tertius modus est cum, salva historica rerum narratione, mystica ratione intelligitur, sicut arca Noe, et tabernaculum, et templum historialiter facta sunt, et intellectualiter Ecclesiae mysteria per [Col. 0940A] haec designantur. Sic nimirum et paradisi locus prioris Adae, qui forma futuri 607 exstiterat, et Ecclesiae futurae, quae est terra sequentis Adae, mysteria praefigurabat.

[1Kb] 8. Dum vero ibi nomo immortaliter et beate viveret, nunquid et totius orbis subjectio sibi non subjaceret? Quid enim illum ab ingressu orbis intercluderet, qui in creaturis nocere sibi aliquid non timeret, dum ignis non ureret, non aqua mergeret, non bestiarum fortitudo mactaret, non spinarum vel cujuscunque rei aculei vulnerarent, non absentia aeris suffocaret, non omnia quae nocent mortalibus, impedirent?

[1Kb] 9. Corpus enim immortale, et invulnerabile, et illaedibile, nihil quod mortem, et vulnus, et laesuram [Col. 0940B] inferret in omnibus creaturis, quoadusque Creatorem offenderet, per inobedientiam invenerit. Paradisi ergo habitatorem lustrare omnia quae sibi fuerant subjecta quid prohibuit, cum et hoc facere Dominus eum non solum non interdixit, sed imperavit, dicens: Crescite, et multiplicamini, et replete terram, et subjicite eam; et dominamini piscibus maris, et volatilibus coeli (Gen. I, 28).

[1Kb] 10. Sicut enim angelis in his quae sibi subjecta sunt a sede coeli discurrere liberum est, et tamen in coelo habent sedes, quid et homines in paradiso constitutos discurrere per omnem creaturam sibi subjectam sine suo labore impediret? Quemadmodum namque a dolore, et senectute, et morte, immunia corpora possidebant, ita et omni labore et [Col. 0940C] pigredine carentia habebant.

11. At vero cum paradisi colonus in loco suae terrenae felicitatis peccatum commisisset, in maledictae terrae habitationem detrusus, protinus illa omnia, quae prius possedit, partim amisit, partim cum labore conservavit. Et illo excluso a sede beatitudinis, possibilitas iterum redeundi interclusa est, et ita factum est, ut quemadmodum angelus apostata, cum suis de summa sui paradisi serenitate dejectus, caliginosum hujus aeris locum sortitus est, sic et homo de sui paradisi terrena beatitudine in maledictae hujus terrae habitationem detrusus est.

[1Kb] 12. Sic etenim scribitur: Et ejecit illum Dominus Deus de paradiso, et projecit in terram de qua sumptus est. Et constituit ante paradisum cherubim, habentem [Col. 0940D] flammeum gladium atque versatilem, ad custodiendam viam ligni vitae (Gen. III, 23). In quo demonstratur, quod quamvis ligni vitae viam cherubim dicitur custodire, ne tamen homines regredi possent, totum [Col. 0941A] etiam paradisum jubentur defendere, dum flammeum gladium non ante lignum solummodo vitae, sed ante totum paradisum Scriptura indicat esse positum.

[1Kb] 13. Non satis autem elucet de qua arbore specialiter Adam comederit, sed clarum est quod statim post peccatum nuditatem suam fici 608 foliis arboris texit, cui soli in tempore suae carnis Dominus Jesus, paulo ante quam mortem pro Adae delicto suscepisset, maledixit, et cito aruit, cum diceret: Nunquam fructus ex te nascatur in aeternum (Matth. XXI, 19), hoc est, qui hominibus ultra, sicut superius diabolus, nocere possit. Ecce in hanc arborem, id est, ficum, maledictum delicti Adae, quae totam terram inficeret, priusquam sanguinis sui rore ipsam mundaret, Christus collegit.

[Col. 0941B] [1Kb] 14. Utrum autem ab hac primitus homo culpam, an de alia susceperit, pro certo Deus viderit. Attamen illa, quaecunque nunc est, quae tunc scientiae boni et mali arbor dicta fuerat, non est putandum quod tantum nunc utentibus nocere possit, quantum potuit tunc in paradiso constitutis, ut etiam nunc utentibus ea arbore mortem conferre possit; non enim in arboris natura mortiferum aliquid inesse credendum est, aut etiam ut boni et mali scientiam facere valeret, sed mandati Domini transgressio, quo praeceptum est ne de hoc ligno comederet, mortem efficit.

[1Kb] 15. Cujus obedientia si esset, hoc erat scire bonum; et inobedientia dum fuit, hoc est nosse malum. Quorum tamen distantiam homo nisi transgressione [Col. 0941C] intelligere non potuit; quando enim solummodo bonum possidebat, quid esset malum et quomodo sibi noceret ignorabat. Ut autem manifestum sit quod in hoc ligno qualicunque praeter originalem inobedientiam nihil inesset nocivum, ecce non hujus, sed ligni vitae via excluditur, in cujus exclusione prioris delicti misericorditer remissio praeparatur.

[1Kb] 16. Si enim homo post peccatum illud originale de ligni vitae fructu comedisset, commissi penitus maculam misere in aeternum et infeliciter in corpore senectuti et doloribus obnoxio moriendo deponere non posset; nullo enim alio modo hoc delicti facinus deleri nisi morte Dominus praeparavit, quod per adventum postea in carne Filii sui Jesu Christi futurum esse praescivit, et praedestinavit, ut per illius [Col. 0942A] mortem nostra culpa moreretur, et per illius resurrectionem lex nostrae mortis evacuaretur, et per ipsius corporis ascensionem, et in coelo mansionem nostrae humanitati immortalitas donaretur, et angelicae et spiritualis vitae consortium quod nobis in principio praeparatum est, donaretur; sicut et in extrema futuri judicii vocatione in dextera constitutis certum est a Domino dictum: Venite, benedicti Patris mei, possidete regnum quod vobis praeparatum est ab origine mundi.



609 CAPUT XI. De situ orbis terrarum, quem inhabitat genus humanum.

[1Kb] 1. Porro de terrarum orbis situ, quem inhabitat genus humanum, Psalmista ad Dominum ait: Qui fundasti terram super stabilitatem suam; non inclinabitur [Col. 0942B] in saeculum saeculi. Abyssus, sicut vestimentum, amictus ejus; super montes stabunt aquae (Psal. CIII, 6). Ex quo intelligitur non super alterius elementi soliditatem, nisi super suimet stabilitatem et firmitatem terram esse fundatam. Utrum vero sibi aliquid, sicut ipsa aquis, et aquae aeri, et aer spatio superiori, et ipsum firmamento, et firmamentum aquis superioribus, substitutum sit, ipse novit, qui ubique et undique cuncta conspicit.

[1Kb] 2. Ea vero parte quae hominibus ad habitandum data est, quadrifarium orbem statutum esse multi prodiderunt auctores: quarum partium quatuor vocabula quatuor litteris nominis primi terrigenae, hoc est, Adam, incipere, sapientes intelligunt. Anatole, scilicet, Dysis, Arctus, Mesimbria, id est, Oriens, Aquilo, [Col. 0942C] Auster, Occidens. Conveniebat enim ut qui suo genere totam terram impleret, suo nomine quatuor quadrati orbis partium vocabula colligeret.

[1Kb] 3. Quatuor quoque temporum articulis anniversario ordine distinguitur, atque impleto anni spatio, terreni orbis dispensatio semper sine cessatione in circulum redigitur. Veris autem tempore, quo mundus fuerat institutus, semper vernat; aestate autem floret, et fructificat; autumno maturescit, et aptum suorum fructuum mortalibus usum tribuit; hieme vero decidit, et arescit.

[1Kb] 4. Sed hanc augmenti sui et decrementi consuetudinem patitur quandiu servituti corruptionis obnoxia mortalium officio mancipatur. Cum enim nascendi et moriendi in hominibus conditio cessaverit, tunc etiam [Col. 0943A] viriditatis, et ariditatis suae incrementa et damna ipsa terra non habebit, cum Isaiae vaticinium, imo Domini per Isaiam completum fuerit: Ecce ego creo coelos novos, et terram novam, et non erunt in memoria priora, sed gaudebitis, et exsultabitis in his quae ego creo.

610 [1Kb] 5. Quoniam dum immutatis corporibus homines spiritualiter vivent, necesse est ut immutata in melius habitandi loca, id est, spiritualia habitent. Hoc corpus (ut Paulus ait) seminatur in corruptione, surget in incorruptione. Seminatur corpus animale, surget corpus spirituale; seminatur in contumelia, surget in gloria. Necesse est enim corruptibile hoc induere incorruptionem, et mortale hoc induere immortalitatem (I Cor. XV, 42 seq.). Cum enim corruptio et mortalitas in corporibus [Col. 0943B] esse desierint, tunc mortalibus uti et corruptilibus homo non necesse habebit.

[1Kb] 6. Quod et in Dominici corporis resurrectione probatum fuisse Evangelia sancta confirmant, dum linteamina, quibus fuerat involutum, post resurrectionem ejus in monumento sola posita esse denuntiant, quemadmodum de Petro dicitur: Et vidit linteamina sola posita, et abiit, et secum mirans quod factum fuerat (Joan. XX, 5). Novis ergo corporibus, non indigentibus iis quae vitae corruptibilis usus requirit, nova terra cum novo coelo ad habitandum creabitur, hoc est, hujus terrae natura et superficies in spiritualem statum, qui spiritualibus conveniat, absque aliqua mutabilitate instaurabitur.

[1Kb] 7. Sed quando hoc fiet? Quando Jerusalem laus [Col. 0943C] creata fuerit in terra, et populus ejus gaudium, et exsultatio, et quando sancti in his quae Dominus creat gaudebunt, et quorum sol non occidet, et luna non minuetur; cum redempti a Domino venerint in Sion cum laude, et laetitia fuerit sempiterna super caput eorum, et obtinuerint gaudium, et laetitiam, et fugerit dolor, et gemitus, et completi fuerint dies luctus eorum, et lugentes consolati fuerint, et absterserit Deus omnem lacrymam ab omni facie sanctorum, et opprobrium populi sui deleverit, et omnium lugentium Sion moeror depositus fuerit, et acceperint coronam pro cinere, oleum gaudii pro luctu, pallium laudis pro spiritu moeroris, et vocati fuerint in ea fortes justitiae: cum benedicti ad dexteram venerint, et sicut sol fulserint in regno patris eorum.



CAPUT XII. De natura hominum post peccatum.
[Col. 0943D]

[1Kb] 1. Sed hujus interim orbis habitationi post originale [Col. 0944A] peccatum homines destinati, non totum quod in conditione sua habuerant naturale bonum 611 perdiderunt; sed vitiatum primitus delicto parentis, pravis insuper moribus corruperunt, et ita fit ut sicut cum labore terrae maledictae fructus percipiunt, sic et bonum naturale quod in se habent non absque laboriosa cura custodire possunt.

[1Kb] 2. Et quomodo in serpente, et muliere, et viro consentiente, in protoplasti transgressione tripliciter ceciderant, pari modo tribus vulneribus afflicti omnes ejusdem filii, id est, dolore, senectute, morte deficiunt, et omne bonum, quod in se insitum naturaliter a Conditore susceperant, studioso labore ex parte aliqua inventum magna animi vigilantia vix conservant; et quodcunque bonum per studium Dei munere [Col. 0944B] quaesitum inveniunt, praeter iniquam mammonam haeredibus non relinquunt, et omnes artes, quas sigillatim in vita capiunt, in hujus vitae defectu pariter, dum spiritus funditur, amittunt.

[1Kb] 3. Parique infirmitatis conditione pauperes et reges, stulti et sapientes vexantur. Nam similiter omnes somno indigent, et cibo refici, et vestibus indui necesse habent. Passionibus vitiorum carnalium aut gravantur, aut corrumpuntur; motibus animi, id est, ira et amore, concupiscentia et timore angustiantur. Dolore, et senectute, et morte deficiunt. De praeteritis cito exuuntur; de praesentibus modice utuntur; de futuris incerta omnia praestolantur.

[1Kb] 4. Eodem modo auditu, visu, tactu, gustu, odoratu sentiunt et vivunt. Eodem etiam nexu originalis peccati [Col. 0944C] astringuntur; eodem Redemptoris munere ditati undis baptismatis et Spiritu sancto abluuntur; sed et his hominibus, aut redemptionis fidem, aut opera fidei negligentibus, pariter cum transgressoribus angelis et diabolo suo principe poena debetur aeterna; servantibus vero, sive per Scripturae documenta, sive per naturae bonum munimina, primae conditionis jura, Redemptoris munere vita praeparata est futura.



CAPUT XIII. De diversitate peccantium, et loco poenarum.

[1Kb] 1. Sed quoniam peccatorum diversa conditio est, sunt quaedam crimina, quae per ignem judicii purgari possunt; quaedam vero aeterni ignis poena plectenda sunt; et ex his quaedam aeterna poena digna fiunt, quaedam ad judicium non perveniunt, quaedam post [Col. 0944D] judicii examinationem 612 perpetuae damnationis sortem subeunt; sicut Paulus apostolus inquit: Quorumdam hominum peccata manifesta sunt praeeuntia [Col. 0945A] ad judicium; quosdam autem et subsequuntur (I Tim. V, 24).

[1Kb] 2. De his enim qui judicio carent, Dominus ipse protestatur et dixit: Qui non credit in Filium jam judicatus est (Joan. III, 18). Unde intelligitur quod qui fidei sortem subire non merentur, nec gratiam baptismi consequuntur, ad futurum non exituri sunt judicium, sed ex hac vita Evangelii sermone examinati exibunt, quo scribitur: Amen dico tibi, nisi renatus quis fuerit ex aqua et Spiritu sancto, non potest intrare in regnum Dei (Joan. III, 3). His etiam Psalmistae verba concordant, quibus ait: Non resurgunt impii in judicio (Psal. I, 5).

[1Kb] 3. Qui autem post ablutionem baptismi peccatorum multitudine gravantur, et ipsi in duas factiones [Col. 0945B] dividuntur: quidam namque ex ipsis, priusquam ex ipsa vita exeant, Scripturae sacrae vocibus judicantur; de quibus Paulus apostolus loquitur, dicens: Nolite errare: neque adulteri, neque fornicarii, neque ebriosi, neque maledici, neque idolis servientes, neque avari, neque molles, neque masculorum concubitores, neque fures, neque rapaces, regnum Dei possidebunt (I Cor. VI, 9). Qui enim haec et his similia crimina capitalia usque ad mortem absque medicamento faciunt, judicati de ea vita ad perpetuas poenas exibunt.

[1Kb] 4. De quorum reatu conviva pectoris Domini Joannes loquitur: Est peccatum usque ad mortem? non pro illo dico ut roget quis (I Joan. V, 16). Ad mortem enim peccatum deducit, qui licet in extremo vitae termino de praeteritis criminibus poenitudinem [Col. 0945C] agere negligit. Et notandum est, juxta Jacobum apostolum, quod qui in uno ex his offenderit, factus est omnium reus. Qui enim dixit Non moechaberis, ipse dixit Non occides. Quod si non moecharis, occidas autem, factus es legis transgressor (Jac. II, 10).

[1Kb] 5. Quidam vero ad extremum divini examinis judicium, qui his capitalibus criminibus non involventur, reservati, ex hoc saeculo vadunt, et tamen sententia superni judicis aeternae damnationis sortem subibunt, qui, misericordiae opera contemnentes, Christum in pauperibus nec cibo, nec 613 potu reficiunt, nec vestibus induunt, nec hospitio recipiunt, nec illi infirmantibus, et alligatis in metallis, et carceribus visitationis solatia ferunt, propter quod ab [Col. 0946A] ipso audient: Ite, maledicti, in ignem aeternum, quem praeparavit Pater meus diabolo et angelis ejus (Matth. XXV, 41).

[1Kb] 6. Non enim ad appetenda regna coelorum sufficit non agere mala, si quis non curavit facere bona; per prophetam enim Isaiam pariter a Domino praecipitur: Quiescite agere perverse, discite benefacere (Isai. I, 16). Per Psalmistam quoque haec eadem verba idem Domini Spiritus concinnat, dicens: Declina a malo, et fac bonum (Psal. XXXVI, 27). Et ut ostenderetur quod post terrorem tam terribilis hujus quam praediximus sententiae nulla poenitudine judex flecteretur, in fine cunctae disputationis ita subinfertur: Tunc ibunt hi in ignem aeternum (Matth. XXV, 46).

[1Kb] 7. De illius autem ignis aeterni loco, id est, inferni [Col. 0946B] ergastulo, multi dixerunt quod corporalis locus sit, ubi peccatorum corpora cruciabuntur; nisi enim ignis ille corporalis et locus esset, quomodo resurgentium corpora cruciata teneret, in quibus corporalitatis veritas ita passibilis erit, ut stridoribus dentium et lacrymabilibus fletibus subjaceat; sicut ipsius Domini et judicis verba declarant, dicentis: Inutilem autem servum mittite in tenebras exteriores. Illic erit fletus et stridor dentium (Marc. XXV, 30). Ubi vermis eorum non moritur, et ignis non exstinguitur (Isai. LXVI, 24; Marc. IX, 45)?

[1Kb] 8. In quo dicitur loco ad regem Babylonis per Prophetam ita: Subter te sternetur tinea, et opertorium tuum erunt vermes (Isai. XIV, 11.) De quo loco quidam etiam dixit: Sicut terrae in profundo aquarum, sic inferna [Col. 0946C] in profundo terrarum sunt. Unde de illo scriptum videatur illud quod scriptum est: Quod neque in coelo, neque in terra, neque subtus terram, inventus est, qui possit aperire librum, et solvere signacula ejus (Apoc. V, 2). Unde perspicue patet hunc locum qualemcunque sub terra esse, qui infernus inferior et terra oblivionis vocitatur.

[1Kb] 9. Sed hic ignis dum praeparatus diabolo dicitur, et angelis ejus, quali corporalitate esse putandus est, qui angelos cruciare potest? Animam quoque divitis, exutam corpore, infernalis ille ignis cruciasse describitur, dum dixit: Quia valde crucior in hac flamma (Luc. XVI, 24). Nisi forte hanc virtutem ille ignis et locus habet, ut angelos et animas, et corpora, eodem [Col. 0947A] modo cruciare possit et retinere. Vel certe dum de filiis resurrectionis et aeternae beatitudinis dicitur: Et erunt sicut angeli in coelo (Marc. XII, 25).

[1Kb] 10. Nimirum et filii aeternae damnationis, cum ad poenam ignis aeterni corpora resumpserint, et ipsi erunt sicut daemones in inferno; ut 614 filii bonae resurrectionis, cum sint filii Dei, bonorum angelorum consortium, et filii aeternae mortis, cum sint filii diaboli, consortium angelorum Satanae subeant. De quibus dicitur: Et congregabuntur congregatione unius fascis in lacum, et claudentur ibi in carcere, et post multos dies visitabuntur (Isai. XXIV, 22). Quod utrum ad augendas an ad minuendas poenas futurum sit, ignoramus.



CAPUT XIV. De igne purgatorio.
[Col. 0947B]

[1Kb] 1. At vero hi qui aeternae vitae solatia percipient, bino et ipsi modo largitionis munere regni coelorum beatitudinem sument. Quibusdam namque ex his adhuc in terra positis, dum pro Christo pauperes efficiuntur, regnum coelorum non promittitur, sed absens licet in labore et fatigatione perseverantibus interim donatur, cum dicitur: Beati pauperes spiritu, quoniam ipsorum est regnum coelorum (Matth. V, 3).

[1Kb] 2. Similiter et qui persecutiones hominum pro justitia sustinent, eadem mercedis retributione gaudent, dum subinfertur: Beati qui persecutionem patiuntur propter justitiam, quoniam ipsorum est regnum coelorum (Matth. V, 10). Non dixit quoniam ipsorum erit, ut vocationem futuram sperarent, sed cum a corporibus [Col. 0947C] exibunt, velut per semetipsos recepturi sunt quod in corporibus commorantes interim dono largitoris possident; atque idcirco et his adhuc in terra positis dicitur: Quaecunque solveritis super terram, erunt soluta et in coelo. Et quaecunque ligaveritis super terram, erunt ligata et in coelo (Matth. XVIII, 18).

[1Kb] 3. Ac si diceret: in hoc intelligitur quod regnum coelorum adhuc in terra commorantium vestrum est, dum quemcunque a peccatis solveritis, ut illius possessor esse possit, hoc possidebit; et quemcunque in massam perditionis destinatum excluseritis, ab eodem regno exclusus erit. His igitur praecepit Dominus: Gaudete, et exsultate, quia nomina vestra scripta sunt in coelis (Matth. V, 12). Ac si diceretur, dum nomina vestra de terrenae haereditatis consortio causa regni [Col. 0947D] coelestis deleta sunt, et abjecta, vos aeternae patriae haeredes interim scribi necesse est.

[1Kb] 4. Hi ergo cunctas in hac vita pressuras et mala recipientes, absque examinis aliqua tribulatione et, ut ita dicam, sine vocatione aeternum refrigerium [Col. 0948A] intrabunt; quorum gratia et aliqui post purgationem vocabuntur, solatium sine fine possidebunt, quibus post examinationem dicetur: 615 Venite, benedicti Patris mei, possidete regnum (Matth. XXV, 34). Quod propter solatia pauperum, imo Christi in pauperibus, possidere merebuntur, dum esurienti cibum, sitienti potum, nudo vestitum, vaganti domum, infirmanti et in carcere posito Christo praebentes visitationem, in suis minimis fratribus ministratio praebebatur.

[1Kb] 5. In ipsorum autem vocatione manifestum videtur quod nunc usque longiuscule a Christo, quamvis in dextera fuerint constituti, sunt, quibus postmodum dicitur a summo judice: Venite, benedicti (Ibid.). Ac si diceret: Qui huc usque in examinationis purgatione, quandiu aliquid habuistis immunditiae quod judicii [Col. 0948B] igne purgaretur, a salute longiuscule fuistis, nunc, ad purum examinati ab omni, vel modica, culparum labe, propius accedite et venite.

[1Kb] 6. Quasdam culpas in futuro remitti Dominus ipse non denegat, cum dicitur: Qui autem blasphemaverit in Spiritum sanctum, non habet redemptionem neque in hoc saeculo, neque in futuro, sed reus erit aeterni delicti (Marc. III, 29). Ex quo intelligitur quaedam esse peccata quae etsi in hoc saeculo non remittantur, in futuro tamen judicio per ignem deleri possunt. Si autem ita non esset, hanc distinctionem Dominus nequaquam posuisset.

[1Kb] 7. De quo igne Baptista Joannes, Dominici praecursor adventus, loquitur ad Judaeos: Venit post me, cujus non sum dignus calceamenta portare; ipse vos baptizabit [Col. 0948C] in Spiritu sancto ei igne (Matth. III, 11). Hoc est: Qui peccata vestra quae praecesserunt Spiritu sancto per aquae baptismum abluet, vel solvet, et quaedam ex his quae postea sequentur criminibus per ignem purgatorium remittet. De illo enim igne, qui non mundare impios judicatos, sed perdere damnatos accenditur, ab eodem Joanne paulo post subinfertur: Cujus ventilabrum in manu sua, et permundabit aream suam, et congregabit triticum suum in horreum; paleas autem comburet igni inexstinguibili (Matth. III, 12; Luc. III, 17).

[1Kb] 8. Aliud enim est, igni baptizari, aliud igni comburi inexstinguibili. De quo etiam igne idem Joannes ait: Omnis arbor quae non facit fructum bonum, excidetur et in ignem mittetur (Matth. III, 10). De igne [Col. 0948D] vero purgationis Dominus ipse in Evangelio loquitur: Qui autem dixerit fratri suo, Fatue, reus erit gehennae (Matth. V, 22). Non dixit ignis aeterni; nempe quia hoc delictum per ignem purgatorium, potius quam perpetua flamma, puniri credendum est.

[Col. 0949A] [1Kb] 9. De hac quoque differentia eorum quos ignis futuri laesura non tanget, et eorum qui post ignis detrimentum salutem percipient, Paulus apostolus exponit, ita dicens: Fundamentum enim aliud nemo potest ponere praeter id quod positum est, quod est Jesus Christus. Alius autem superaedificat aurum, argentum, lapides pretiosos; alius vero ligna, fenum, stipulam; si cujus opus manserit, quod superaedificavit, mercedem accipiet; 616 si cujus arserit opus, detrimentum patietur, ipse autem salvus erit, sic tamen quasi per ignem (I Cor. III, 12 seq.).

[1Kb] 10. Per haec autem duo aedificia, id est, aurum, et argentum, et lapides pretiosos, et ligna, fenum, stipulam, perfecta et minus perfecta, super fidem Christi aedificata opera designantur; sed illa, quae [Col. 0949B] per ligna, fenum, stipulam designantur, quamvis fragilia, non tamen polluta fieri demonstrantur.

[1Kb] 11. Unde intelligitur, non principalia crimina, quae maculant (quorum operarios a regno Dei Paulus exclusit), sed illa quae non multum nocent, quamvis minus aedificent, per haec posse designari, hoc est, inutiliter matrimonio legitimo uti plusquam sufficit; ciborum abundantia vesci immoderate; quacunque re laetari; ira usque ad verba intemperata moveri; rebus propriis plusquam necesse est delectari; negligentius orationi quam horarum expetit convenientia insistere; vel tardius quam competit surgere; immoderate risu vocem exaltare; somno plusquam necessitas exigit corpus indulgere; verum reticere; otiosa loqui; quod non ita in re sit, opinari verum; quod falsum [Col. 0949C] putaveris, in rebus quae ad fidem non pertinent, approbare; bonum quod faciendum est negligenter oblivisci; inordinatum habitum habere. Haec, et his similia, peccata per ignem purgari posse, non est denegandum, et eorum factorem, si majoribus non gravetur, sic tamen quasi per ignem salvari putandum est.

[2Kb] 12. Poenitentes autem in extremo vitae praesentis termino, utrum hic plene remissionem peccatorum accipiant, an igne purgatorio eorum delicta deleantur, ipse scit qui, renes et corda conspiciens, poenitentiae dignitatem considerat, qui latroni in cruce pene jam sine tempore, sine opere poenitenti respondit: [Col. 0950A] Hodie mecum eris in paradiso (Luc. XXIII, 43). Et ad Ezechielem inquit: Quacunque die conversus fuerit impius ab impietate sua, omnium iniquitatum quas operatus est non recordabor (Ezech. XXXIII, 12). Sed de illo purgatorio igni hoc animadvertendum est, quod omni quem excogitare in praesenti potest homo tormentorum modo et longior et acrior sit.



617 CAPUT XV. De futura vita.

[1Kb] 1. De illa autem vera beatitudine futurae vitae exponit sancta Scriptura: Quod oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9). De quibus Dominus ait: Erunt sicut angeli in coelo (Marc. XII, 25). Et ejusdem Domini excelsius aliquid de his [Col. 0950B] sermo denuntiat: Tunc justi fulgebunt sicut sol in regno Patris eorum (Matth. XIII, 43); sol scilicet justitiae timentibus nomen Domini orietur, in cujus pennis est sanitas, qui in monte faciem Moysi cum Elia coram apostolis evacuavit; cui dum sancti compatiuntur, simul congloriabuntur.

[1Kb] 2. In eo autem quod prius dixerat: Erunt sicut angeli in coelo (Marc. XII, 25), intuendum est quod sicut angeli prius per naturam mutabiles facti, quod probatum est in his qui ceciderunt, nunc vero immutabiles, ut peccare non metuant, nec possint, per Dei contemplationem effecti sunt, sic homines et ipsi per naturam mutabiles, quod in Adam et ejus semine exploratum est, creati, post resurrectionem Conditoris contemplatione immutabiles effecti, nec [Col. 0950C] desiderabunt peccare, nec poterunt; omnis enim rationabilis creatura quae Dei contemplatione reficitur, peccare non potest.

[1Kb] 3. Non quod liberae voluntatis arbitrium vitio carentes angeli et homines non habeant; omne enim quod volunt in illa vita, hoc faciunt, sed velle aliquid quod bonum non sit nequaquam possunt; unde quia nunquam male volunt, delictum aliquod omnino non committunt.

[1Kb] 4. Sed haec perfecta bona voluntas per contemplationem superni Conditoris perficitur, dum quod creatura per se habere non potuit, ipsius largitoris munere donatur; unde perspicue intelligitur quod angeli vel [Col. 0951A] homines, qui sive in coelo, sive in paradiso, peccaverunt, Deum non viderunt, quoniam si illum vidissent, nullo modo postea possent delinquere.

5. Sed haec contra respondens forte aliquis dicet: Cur ergo post visionem gloriae, unde facies Moysi in solitudine rutilabat, ad aquas contradictionis offendit? Et Petrus post Unigeniti gloriam in monte cum Moyse et Elia ostensam, in atrio sacerdotum Dominum negavit? Cui propositioni facile respondetur quod Moyses per angelum vel creaturam aliam 618 posteriora gloriae vidit. Et Petrus et caeteri discipuli per corpus humanum rutilare Christi divinitatem conspexerunt; si enim per semetipsam divinitatem conspexissent, nullo modo in carne postea vivere possent.

[Col. 0951B] [1Kb] 6. Ipse namque Dominus Moysi respondit: Nemo videbit faciem meam, et vivet (Exod. XXXIII, 20). Sancti ergo post resurrectionem non per figuras et aenigmata Dominum videbunt, sicut de hoc eodem gentium insignis Magister pronuntiat: Quia per speculum in aenigmate videmus; cum autem venerit quod perfectum est, tunc cognoscam sicut cognitus sum (I Cor. XIII, 12). Quemadmodum possessor Dominici pectoris conviva potens ait Joannes: Videbimus eum sicuti est (I Joan. III, 2); quando complebitur quod Ecclesiae per Isaiam prophetam promittitur: Non erit ibi amplius sol ad lucendum per diem, neque splendor lucis illuminabit te, sed erit tibi Dominus in lucem sempiternam, et Deus tuus in gloriam tuam (Isai. LX, 19).

[Col. 0951C] [1Kb] 7. Ex quo intelligitur quod non per creaturas, sed Domini ipsius majestate Ecclesia illuminabitur, cum perpetuae felicitatis serenitate secura consortium angelicae dignitatis subire permittitur, in qua serenitate cuncta prospera sine arguente pressura possidebit; cum neque tenebris lux, neque morte vita, neque dolore salus, nec tristitia gaudium, neque senectute juventus, neque amor charorum absentia, neque defectu, neque ulla vilitate pulchritudo, neque infirmitate fortitudo, neque justitia peccato terminabitur, [Col. 0952A] etsi supra haec etiam fuerint illa, quae nec cogitatus nec ulla ratio hominis adhuc in terra positi apprehendere valet.

[1Kb] 8. Ex his autem omnibus creaturis, quarum perstrinximus ordinem, quaedam ex nihilo, quaedam ex aliquo Conditor creavit; coelum enim et terram, mare et quae ex eis facta sunt, ex informi materia condidit; ipsam vero informem materiam, et angelorum ordines, de quibus praediximus, et animam humanam, ex nihilo fecit. Animam etenim neque de semetipso, neque de aliqua qualibet subjacente creaturarum corporalium materia, fieri Deus instituit, quoniam non Dei partem, sed Dei creaturam credimus esse. Si enim de semetipso eam Deus fecisset, nequaquam passibilis, et mutabilis, et misera esset.

[Col. 0952B] [1Kb] 9. Item, si ex creaturis corporalibus illam creasset, corporale aliquid in sua natura haberet, aut calorem de igne, aut flatum ex aere, aut humorem ex aqua, aut crassitudinem et soliditatem ex terra haberet; sed quia his omnibus caret, incorpoream illam esse conditam convenit, et per ipsam incorporalitatem, et aeternitatem, et mutabilitatem, et liberi arbitrii potestatem, eamdem cum angelis habere substantiam, creandique originem dignoscitur. 619 Haec autem Dei imago non in aeternitate similitudinem in arbitrio libere possidet; de qua imaginis Dei similitudine impressa Propheta commemorat, dicens: Signatum super nos lumen vultus tui (Psal. IV, 7).

[2Kb] 10. Utrum autem singulis corporibus sigillatim a [Col. 0952C] Deo mittantur, an ex Adam venire, et ex parentibus, sicut nascentium corpora, putandum sit, cum a multis et sapientibus viris disputatum sit, et tamen de hac quaestione nihil cui plus fides accommodanda esse potuerit reliquerint, quid nos de tanta et tam periculosa re aliquid tentare oportet, vel quid nos ad horum ambages, in quibus se invicem partes vincunt, cum proprias expositiones astruere non possunt, proferre emolumenti confert?

[Col. 0953A] 11. Et idcirco, ne supra nos aliquid appetamus, hanc quaestionem, quae a multis scriptoribus insolubilis esse dicta est, scientiae Conditoris reservemus, quoniam quaecunque ex carnibus agni paschalis comedentis saturitas consumere non potuerit, cura non exigua vorax crastino flamma consumit, per quod intelligitur quia omnia quae Scripturae sacrae corpore nostrae investigationis scientiam effugiunt, dominicae sapientiae rogo igne illustrata et consummata fiunt.

12. Sed et illa quae velut per exiguam fenestram nostri sensus et sapientiae ex ante aliqua ejus gratiae illuminatione attigimus, ad perfectum omnia scire, sicut oportet, non valemus; ex parte enim cognoscimus, quandiu in hoc saeculo sumus; sed si ad illud [Col. 0953B] Patris luminum inaestimabile lumen perveniamus, tunc cognoscemus sicut cogniti sumus.

[1Kb] 13. Ecce, venerabilis Pater, de ordine creaturarum tibi proponenti, 620 juxta ingenioli mei modulum, compendioso sermone summatim respondi. Cujus munusculi mercedem orationibus tuis compensabo; non quod exiguitatis meae obsequium in obedientia [Col. 0954A] tua veneratione et auctoritate conferre possit digna, sed obedientiae conatus et ea quae non valet assequi, implet; nam et in gazophylacio templi pauperis vidulae aeris exiguum munus multorum divitum auro copioso praefertur, et in aurato tabernaculo, ubi argentum et gemmarum pretiosarum, byssi et purpurae, et hyacinthi, et cocci, dona conferuntur, etiam eorum qui pelles caprarum deferunt diligentia non despicitur.

[1Kb] 14. Hanc igitur et tu simili modo meae parvitatis obedientiam placido pectoris tui portu non dedignare, et contra garrientium instabiles fluctus temone tuae auctoritatis praesentis opusculi naviculam non te pigeat gubernare. Ego enim, bonis et catholicis lectoribus consentiens, invidorum non curo [Col. 0954B] querelas, qui sine pennis in terra reptantes volatu ranarum nidos avium irrident. Contra quos tuae rationis scuto protectus, et Domini pergam suffragio armatus, ad patriam festinare tutus utroque latere curabo. Deo enim placere curantes, minas hominum penitus non timemus. Deo gratias. Amen.




[Col. 0953]
ORDO RERUM QUAE IN SEXTO TOMO CONTINENTUR.

DE FIDE CATHOLICA LIBER PRIMUS, 449.---CAP. I. Quod Christus a Deo Patre genitus est, ibid.---II. Quod Christus ante saecula ineffabiliter a Patre genitus est, 452.---III. Quia Christus Deus et Dominus est, 454.---IV. De Trinitatis significantia, 457.---V. Quia Filius Dei, Deus, homo factus est, 460.---VI. De nomine Jesu, 463.---VII. Christus ex semine Abrahae secundum carnem fuit, ibid.---VIII. De tribu Juda ortus est Christus, 464.---IX. Quia de stirpe David natus est Christus, 465.---X. Quia Christus de virgine sine virili coitu genitus est, 468.---XI. In Bethlehem natus est Christus, 470.---XII. Stellae indicio Christi nativitas monstratur, 471.---XIII. Munera magi obtulerunt, ibid.---XIV. A Deo Patre unctus est, 472.---XV. Quod pauper et abjectus primo adventu venit, ibid.---XVI. Quia signa et virtutes fecit, 474.---XVII. In corpore videndus erat, 475.---XVIII. Judaei non erant eum agnituri, 476.---XIX. Quia eum non agnoscentes Judaei, congregati sunt adversus eum, 477.---XX. Venundatus est, 478.---XXI. Quia a discipulo suo traditus est, ibid.---XXII. A semetipso traditus est, 479.---XXIII. Comprehensus est, ibid.---XXIV. Judicatus est, ibid.---XXV. In passione a discipulis deseritur, 480.---XXVI. A falsis testibus accusatus est, ibid.---XXVII. Clamaverunt Judaei ut crucifigeretur, 481.---XXVIII. Judaei posteritatem suam damnaverunt, ibid.---XXIX. Flagellatus, et palmis caesus est, ibid.---XXX. Arundine Christi caput percussum est, 482.---XXXI. Spinis coronatus est, ibid.---XXXII. Veste coccinea indutus est, ibid.---XXXIII. Dum pateretur, tacuit, 483.---XXXIV. Crucem portavit, ibid.---XXXV. Cruci affixus est, 484.---XXXVI. Clavis manus ejus, et pedes affixi sunt, 485.---XXXVII. Inter duos latrones crucifixus est, 486.---XXXVIII. Quia divisa sunt vestimenta ejus, ibid.---XXXIX. Felle et aceto potatus est, ibid.---XL. Quia hyssopo circumdederunt spongiam aceto plenam, 487.---XLI. Quia titulus crucis ejus corruptus non est, ibid.---XLII. In cruce pendens, Patrem pro inimicis suis deprecatus est, ibid.---XLIII. Pro nostris peccatis crucifixus est, ibid.---XLIV. Quia mortuus est, 488.---XLV. Quia in passione ejus tenebrae factae sunt, 489.---XLVI. Non fregerunt ejus crura, ibid.---XLVII. Lancea percussus est, 490.---XLVIII. De latere manavit sanguis et aqua, ibid.---XLIX. Sepultus est, 491.---L. Lapis ad ostium monumenti positus est, ibid.---LI. Descendit ad inferos, ibid.---LII. Descendens de morte quos voluit liberavit, ibid.---LIII. Corpus Christi in sepulcro non vidit corruptionem, 492.---LIV. Resurrexit ab inferis, 493.---LV. Apostoli ad praedicandum missi, ibid.---LVI. In coelum ascendit, 494.---LVII. Sedet ad dexteram Patris, 495.---LVIII. Regnum Christi perpetuum erit, ibid.---LIX. Christus post ascensionem suam Spiritum sanctum super apostolos misit, 496.---LX. Apostoli variis linguis locuti sunt, ibid.---LXI. Venturus est ad judicandum, ibid.---LXII. Epilogus operis, 498.

DE FIDE CATHOLICA LIBER II, 499.---CAP. I. De gentium vocatione, ibid.---II. Cunctis gentibus in Christum credere jussum est, 503.---III. Judaei et gentes ad Christum vocantur, 505.---IV. De vocatione gentium ad fidem ante Hebraeos, 508.---V. Quia in fine mundi in Christum credituri sunt Judaei, ibid.---VI. Plurimi ex Judaeorum populo non erant credituri, 510.---VII. Ob incredulitatem Judaeorum Christus ad gentes erat transiturus, 512.---VIII. Quia, projectis Judaeis, gentes introierunt, 513.---IX. Judaei propter peccatum in Christum debellati atque dispersi sunt, 514.---X. De ruina Jerusalem, 515.---XI. De spretis Judaeis et Synagogae reprobatione, 517.---XII. De perpetua ruina Jerusalem, ibid.---XIII. De irreparabili desolatione Judaeorum, 519.---XIV. Quod, Veteri Testamento evacuato, Novum futurum erat, 520.---XV. De cessatione Sabbati, 522.---XVI. De circumcisionis consummatione, 524.---XVII. De sacrificiis, 526.---XVIII. De escis, 527.---XIX. De sacramentis fidei Christianae, 528.---XX. Scriptura non solum historialiter, sed etiam mystice intelligenda est, ibid.---XXI. Quia Testamentum legis Judaei non intelligunt, 529.---XXII. Quod Judaei, nisi credant in Christum, non intelligent Scripturas, ibid.---XXIII. Quod duo Testamenta a Deo sunt tradita, 530.---XXIV. Quod peccatorum remissio futura erat per baptismum, ibid.---XXV. Quod chrismate gentes sanctificari debeant, 533.---XXVI. Quia per signum crucis credentes salvarentur, 534.---XXVII. Quomodo sacramentum Eucharistiae praefiguratum est, 535.---XXVIII. Recapitulatio operis, 536.

SENTENTIARUM LIBER PRIMUS, 537.---CAP. I. Quod Deus summus et incommutabilis sit, ibid.---II. Quod immensus et omnipotens sit Deus, 541.---III. Quod invisibilis sit Deus, 542.---IV. Quod ex creaturae pulchritudine agnoscatur Creator, 543.---V. Quod ex usu nostro quaedam species ad Deum referantur, 544.---VI. Quod Deo nulla temporum successio [Col. 0955] ascribatur, 547.---VII. De temporibus, 548.---VIII. De mundo, 549.---IX. Unde malum, 552.---X. De angelis, 554.---XI. De homine, 559.---XII. De anima caeterisque sensibus, 562.---XIII. De sensibus carnis, 563.---XIV. De Christo, 565.---XV. De sancto Spiritu, 568.---XVI. De Ecclesia et haeresibus, 571.---XVII. De gentibus, 575.---XVIII. De lege, 576.---XIX. De septem regulis, 581.---XX. De differentia Testamentorum, 586.---XXI. De symbolo et oratione, ibid.---XXII. De baptismo et communione, 587.---XXIII. De martyrio, 590.---XXIV. De sanctorum miraculis, 591.---XXV. De Antichristo et ejus signis, 592.---XXVI. De resurrectione, 594.---XXVII. De judicio, 595.---XXVIII. De gehenna, 597.---XXIX. De poenis impiorum, 598.---XXX. De gloria sanctorum, 599.

SENTENTIARUM LIBER SECUNDUS, 599.---CAP. I. De sapientia, ibid.---II. De fide, 601.---III. De charitate, 602.---IV. De spe, 603.---V. De gratia, 604.---VI. De praedestinatione, 606.---VII. De conversis, ibid.---VIII. De primordiis conversorum, 608.---IX. De conflictu conversorum, 609.---X. De remissa conversione, 610.---XI. De exemplis sanctorum, 611.---XII. De compunctione cordis, 613.---XIII. De confessione peccatorum, et poenitentia, 614.---XIV. De desperatione peccantium, 617.---XV. De his qui a Deo deseruntur, 618.---XVI. De his qui ad delictum post lacrymas revertuntur, 619.---XVII. De peccato, ibid.---XVIII. De levioribus peccatis, 620.---XIX. De gravioribus peccatis, 621.---XX. De manifestis occultisque peccatis, 623.---XXI. De peccati amore, ibid.---XXII. De peccandi necessitate, 624.---XXIII. De peccandi consuetudine, ibid.---XXIV. De peccati recordatione, 625.---XXV. De cogitatione, 626.---XXVI. De conscientia, 627.---XXVII. De intentione mentis, 628.---XXVIII. De sensibus carnis, 628.---XXIX. De sermone, 629.---XXX. De mendacio, 632.---XXXI. De juramento, 633.---XXXII. De vitiis, 634.---XXXIII. Quod ex vitiis vitia, et ex virtutibus virtutes oriuntur, 635.---XXXIV. De male usis virtutibus, ibid.---XXXV. De simulatis virtutibus, 636.---XXXVI. De appetitu virtutum, 637.---XXXVII. De pugna virtutum adversus vitia, 638.---XXXVIII. De superbia, 639.---XXXIX. De fornicatione, 640.---XL. De continentia, 643.---XLI. De cupiditate, 645.---XLII. De gula, 647.---XLIII. De ebrietate, 649.---XLIV. De abstinentia, 651.

SENTENTIARUM LIBER TERTIUS, 653.---CAP. I. De flagellis Dei, ibid.---II. De gemina percussione Dei, 655.---III. De infirmitate carnis, 658.---IV. De tolerantia divinae correptionis, 659.---V. De tentationibus diaboli, 660.---VI. De tentamentis somniorum, 668.---VII. De oratione, 671.---VIII. De lectione, 679.---IX. De assiduitate legendi, 680.---X. De doctrina sine gratia, 682.---XI. De superbis lectoribus, ibid.---XII. De carnalibus lectoribus et haereticis, 683.---XIII. De libris gentilium, 685.---XIV. De collatione, 688.---XV. De contemplatione et actione, 689.---XVI. De contemptoribus mundi, 691.---XVII. De sanctis qui se a consortio saeculi separant, 692.---XVIII. De praeceptis altioribus monachorum, 693.---XIX. De humilitate monachi, vel opere, 694.---XX. De tepore monachorum, ibid.---XXI. De monachis qui curis saeculi occupantur, 695.---XXII. De his qui a Deo mundi amore praepediuntur, 696.---XXIII. De jactantia, 697.---XXIV. De hypocrisi, 699.---XXV. De invidia, 700.---XXVI. De simulatione, 701.---XXVII. De odio, ibid.---XXVIII. De dilectione, 702.---XXIX. De fictis amicitiis, ibid.---XXX. De amicitia ex munere orta, 703.---XXXI. De malorum concordia, ibid.---XXXII. De correptione fraterna, 704.---XXXIII. De praepositis Ecclesiae, 705.---XXXIV. De indignis praepositis, 706.---XXXV. De indoctis praepositis, 707.---XXXVI. De doctrina et exemplis praepositorum, ibid.---XXXVII. De his qui bene docent, et male vivunt, 708.---XXXVIII. De exemplis pravorum sacerdotum, 709.---XXXIX. De praepositis carnalibus, ibid.---XL. De iracundis doctoribus, 710.---XLI. De superbis doctoribus, ibid.---XLII. De humilitate praepositorum, 711.---XLIII. De doctrinae discretione, ibid.---XLIV. De silentio doctorum, 713.---XLV. De praebenda sacerdotali protectione in plebe, ibid.---XLVI. De disciplina sacerdotum in his qui delinquunt, 714.---XLVII. De subditis, 717.---XLVIII. De praelatis, 718.---XLIX. De justitia principum, 720.---L. De patientia principum, 721.---LI. Quod principes legibus teneantur, 723.---LII. De judicibus, 724.---LIII. De acceptione personarum, 726.---LIV. De muneribus, ibid.---LV. De testibus, 727.---LVI. De causidicis, 728.---LVII. De oppressoribus pauperum, ibid.---LVIII. De tribulatione justorum, 730.---LIX. De amatoribus mundi, 731.---LX. De amatoribus misericordiae, 732.---LXI. De brevitate vitae, 735.---LXII. De exitu, 736.

DE ECCESIASTICIS OFFICIIS, 737.

PRAEFATIO. LIBER PRIMUS.---DE ORIGINE OFFICIORUM, 737.---CAP. I. De Ecclesia et vocabulo Christianorum, 739.---II. De templis, 741.---III. De choris, ibid.---IV. De canticis, ibid.---V. De psalmis, 742.---VI. De hymnis, 743.---VII. De antiphonis, ibid,---VIII. De precibus, 744.---IX. De responsoriis, ibid.---X. De lectionibus, ibid.---XI De libris Testamentorum, 745.---XII. De scriptoribus sacrorum librorum, 747.---XIII. De laudibus, 750.---XIV. De offertoriis, 751.---XV. De missa et orationibus, 752.---XVI. De Symbolo Nicaeno, 753.---XVII. De benedictionibus, 754.---XVIII. De sacrificio, ibid.---XIX. De tertiae, sextae et nonae officiis, 757.---XX. De vesperis, 758.---XXI. De completis, ibid.---XXII. De vigiliarum antiquitate, 759.---XXIII. De matutinis, 760.---XXIV. De Dominico die, ibid.---XXV. De sabbato, 761.---XXVI. De Natali Domini, ibid.---XXVII. De Epiphania, 762.---XXVIII. De Palmarum die, 763.---XXIX. De Coena Domini. 764.---XXX. De Parasceve, ibid.---XXXI. De Sabbato Paschae, 766.---XXXII. De die sancto Paschae, ibid.---XXXIII. De Ascensione Domini, 768.---XXXIV. De Pentecoste, ibid.---XXXV. De festivitatibus martyrum, 770.---XXXVI. De encoeniis, 771.---XXXVII. De jejunio Quadragesimae, ibid.---XXXVIII. De jejunio Pentecostes, 773.---XXXIX. De jejunio septimi mensis, ibid.---XL. De jejunio Kalend. Novembr., 774.---XLI. De jejunio Kalendarum Januariarum, ibid.---XLII. De triduani jejunii consuetudine, 775.---XLIII. De diversorum dierum ac temporum jejuniis, ibid.---XLIV. De vario usu Ecclesiarum, 776.---XLV. De carnium usu, vel piscium, 777.

LIBER SECUNDUS.---DE ORIGINE MINISTRORUM, 777.---CAP. I. De clericis, ibid.---II. De regulis clericorum, ibid.---III. De generibus clericorum, 779.---IV. De tonsura, ibid.---V. De sacerdotio, 780.---VI. De chorepiscopis, 786.---VII. De presbyteris, 787.---VIII. De diaconibus, 788.---IX. De custodibus sacrorum, 790.---X. De subdiaconis, ibid. XI. De lectoribus, 791.---XII. De psalmistis, 792.---XIII. De exorcistis, ibid.---XIV. De acolythis, 793.---XV. De ostiariis, 794.---XVI. De monachis, ibid.---XVII. De poenitentibus, 801.---XVIII. De virginibus, 804.---XIX. De viduis, 807.---XX. De conjugatis, 809.---XXI. De catechumenis, de exorcismo et sale, 814.---XXII. De competentibus, 815.---XXIII. De symbolo, ibid.---XXIV. De regula fidei, 817.---XXV. De baptismo, 820.---XXVI. De chrismate, 822.---XXVII. De manuum impositione vel confirmatione, 824.

SYNONYMA, 825.---Prologus prior, 825.---Prologus alter, 827.

LIBER PRIMUS, 827.---LIBER SECUNDUS, 845.

REGULA MONACHORUM, 867.---CAP. I. De monasterio, 869.---II. De eligendo abbate, 870.---III. De monachis, 870.---IV. De conversis, 871.---V. De opere monachorum, 873.---VI. De officio, 875.---VII. De collatione, 877.---VIII. De codicibus, ibid.---IX. De mensis, 878.---X. De feriis, 880.---XI. De jejunio, 881.---XII. De habitu monachorum, ibid.---XIII. De stramentis, 883.---XIV. De delinquentibus, 884.---XV. De saepius peccante, ibid.---XVI. De culpa indulgenda, vel culpati correctione, ibid.---XVII. De delictis, 885.---XVIII. De excommunicatione, 886.---XIX. De familiari vita, 888.---XX. Quid ad quem pertineat, 889.---XXI. De infirmis, 891.---XXII. De hospitibus, 892.---XXIII. De profectione, 892.---XXIV. De defunctis, 893.

EPISTOLAE, 893. EPIST. I. Isidori Leudefredo episcopo, ibid.---II. Isidori Braulioni archidiacono, 898.---III. Isidori Braulioni archidiacono, ibid.---IV. Isidori Massonae episcopo, 899.---V. Isidori Helladio aliisque episcopis, 902.---VI. Isidori Claudio duci, ibid.---VII. Isidori Redempto archidiacono, 905.---VIII. Isidori Eugenio episcopo, 908.---IX. Isidori Braulioni episcopo, ibid.---X. Braulionis episcopi Isidoro, 909.---XI. Isidori Braulioni episcopo, 910.---XII. Braulionis episcopi Isidoro, ibid.---XIII. Isidori Braulioni episcopo, 914.

DE ORDINE CREATURARUM, 913.---CAP. I. De fide Trinitatis, ibid.---II. De creatura spirituali, 916.---III. De aquis quae super firmamento sunt, 920.---IV. De firmamento coeli, 921.---V. De sole et luna, 923.---VI. De spatio superiore, et paradiso coeli, 926.---VII. De spatio inferiori, et hemisphaeriis diversis, 928.---VIII. De diabolo et natura daemoniorum, 931.---IX. De natura aquarum et cursu Oceani, 935.---X. De paradiso, 938.---XI. De situ orbis terrarum, quem inhabitat genus humanum, 942.---XII. De natura hominum post peccatum, 943.---XIII. De diversitate peccantium, et loco poenarum, 944.---XIV. De igne purgatorio, 947.---XV. De futura vita, 950.



[OPERA OMNIA S. ISIDORI.]




[Col. 0961]
EXCELLENTISSIMO ET EMINENTISSIMO PRINCIPI, ET D. D. LUDOVICO BORBONIO S. R. E. PRESBYTERO CARDINALI TIT. S. MARIAE DE SCALA, ARCHIEPISCOPO TOLETANO, CANCELLARIO MAJORI CASTELLAE, ADMINISTRATORI ARCHIEPISCOPATUS HISPALENSIS, COMITI CHINCHONIS, MAGNATI HISPANIAE PRIMAE CLASSIS, PRAECLARI REGII ORDINIS HISPANICI CAROLI III MAGNA CRUCE, ATQUE ORDINUM SS. JANUARII ET FERDINANDI INSIGNIBUS DECORATO, ETC. FAUSTINUS AREVALUS.

Non dubitabam, Princeps eminentissime, quin opus sexto abhinc anno auspiciis et munificentia Domini mei Francisci Lorenzanae S. R. E. cardinalis edi coeptum, et nunc tandem post tot tantarumque rerum discrimina ad exitum perductum, gratum tibi acceptumque, si a me offerretur, futurum esset; tamen, ne id facere auderem, impediebar cum ingenuo quodam pudore, conscientiaque tenuitatis meae, tum maxime amplitudinis tuae contemplatione, quae quanta sit, quantique fieri ab omnibus debeat, non poteram non intelligere. Ac destitissem plane, fateor, ab eo tibi offerendo, omnemque istam cogitationem penitus abjecissem, nisi is quem proxime nominavi, Franciscus Lorenzana cardinalis gravissima sua auctoritate intercessisset; qui quidem dubium ac verecundantem suadendo atque hortando, ac tantum non jubendo, cogendoque, ad id impulit quod me vides modo facere, timide quidem ac pudenter, sed tamen obsequentissime, ut decet, et humillime. Et sane qui facere poteram ut ei morem non gererem? Nec vero hic quidquam aliud, etsi postulare id a me locus videtur, de illius viri laudibus attingam; quod minime necesse est apud te qui eum et jam inde a prima pueritia plane cognitum ac perspectum habes, et observare etiamnum, ac diligere, non secus atque parentem filius, perseveras. Sed ad Isidorum accedamus. Est hic profecto communis omnium nostrum, quicunque Hispani nati sumus, magister et parens. Sed, praeter communia caetera, sunt illi tecum quaedam propria, quae faciunt ut jure quodam vestro uterque, et ille, perfecta jam ejus operum Editione, venire ad te debeat, et tu vicissim advenientem excipere. Rexit ille, at quanta caeterarum sedium approbatione, ne dicam, invidia! rexit Hispalensem Ecclesiam; idemque concilio Toletano IV omnium celeberrimo praefuit, et luculentissimos canones digessit. Vides igitur, eminentissime Princeps, quam istud opus proprie ad te respiciat, qui exemplo parentis optimi, serenissimi Hispaniarum infantis Ludovici Borbonii, utramque sedem Toletanam et Hispalensem singulari prudentia regis, et sanctissimis moribus informas. Succurrebat etiam illud quod Joannes Grialius Philippo III, [Hispaniarum regi catholico, jam olim suggessit, dum regiam Matritensem Isidori operum Editionem illi nuncuparet; cujus Isidori, inquit, ipse a stirpe genus ducis. Sed gratius fortasse jucundiusque tibi accidet, quod Notkerus Balbulus Salomonem, Constantiensem deinde episcopum, saeculo nono praemonebat, cum aliquot rerum ecclesiasticarum scriptores illi commendaret: »Libri, ait, Isidori Hispalensis episcopi, Etymologiarum nomine titulati, omnimoda te perficiunt scientia. Item Sententiarum ejus utilissimus liber. Item alius de Officiis et ordinibus ecclesiasticis. Qui tibi mox Dei gratia futuro sacerdoti maxime sunt necessarii; in quibus omnem rationem, et nomina singularum festivitatum et jejuniorum reperies, ut praeco Dei populo futuras stationes praenuntiare possis.« Quibus doctrinis cum ipse, Princeps eminentissime et Praesul amplissime, a pueritia assueveris, quippe gravissima exercitatus disciplina, ut hoc tanto munere, ad religionis catholicae amplificationem et ad Hispaniae decus, quam diutissime incolumis fungaris, omnium bonorum votis mea adjungere nunquam intermittam.

Ex Urbe, pridie Idus Martias, an. 1803.




[Col. 0963]
SANCTI ISIDORI HISPALENSIS EPISCOPI DE NATURA RERUM AD SISEBUTUM REGEM LIBER. [1Kb] (C)



Praefatio. DOMINO ET FILIO SISEBUTO ISIDORUS.

1 [11Kb] 1. Dum te praestantem ingenio, facundiaque, ac vario flore litterarum non nesciam, impendis tamen amplius curam, et quaedam ex rerum natura vel causis a me tibi efflagitas suffraganda. Ego autem satisfacere studio animoque tuo decursa priorum monumenta non demoror, expediens aliqua ex parte rationem dierum ac mensium, anni quoque metas, et temporum vicissitudinem, naturam etiam elementorum, solis denique ac lunae cursus, et quorumdam causas 2 astrorum, tempestatum, scilicet signa, atque ventorum, necnon et terrae positionem, alternos quoque maris aestus.

[1Kb] 2. Quae omnia, secundum quod a veteribus viris, ac maxime sicut in litteris catholicorum virorum scripta sunt, proferentes, brevi tabella notavimus. Neque enim earum rerum naturam noscere superstitiosa scientia est, si tantum sana sobriaque doctrina considerentur. Quinimo si ab investigatione veri modis omnibus procul abessent, nequaquam rex ille sapiens diceret: Ipse mihi dedit horum quae sunt scientiam veram, ut sciam dispositionem coeli, et virtutes elementorum, conversionum mutationes, et divisiones temporum, annorum cursus, et stellarum dispositiones.

3. Quapropter incipientes a die cujus prima procreatio in ordine rerum visibilium exstat, dehinc caetera de quibus opinari quosdam gentiles vel ecclesiasticos viros novimus, prosequamur, eorum in quibusdam causis, et sensus, et verba ponentes, ut ipsorum auctoritas dictorum fidem efficiat.



CAPUT PRIMUM. De diebus.
[Col. 0963A]

[1Kb] 1. Dies est solis orientis praesentia, quousque ad occasum perveniat. Dies gemine appellari solet: proprie a solis exortu, donec rursus oriatur, abusive a solis ortu, usquequo veniat ad occasum. Spatia diei duo sunt, interdianum et nocturnum; et est dies horarum XXIV; spatium, horarum XII.

[1Kb] 2. Partes abusivi diei tres sunt: mane, meridies, et suprema. Initia diei alii a solis ortu putant, alii ab occasu, [Col. 0964A] alii a media nocte. Nam Chaldaei a solis exortu diei initium faciunt, totum id spatium unum diem appellantes. Aegyptii autem ex initio noctis 3 sequentis diei originem trahunt. Romani autem a medio noctis oriri diem volunt, et in medio noctis finiri.

[4Kb] 3. Dies in principio operum Dei a lumine habebat exordium ad significandum hominis lapsum. Nunc autem a tenebris ad lucem, ut non dies obscuretur in noctem, sed nox lucescat in diem, sicut scriptum est de tenebris lumen clarescere, quia a delictorum [Col. 0965A] tenebris liberatus homo ad lucem fidei scientiaeque pervenit. Prophetice autem dies scientiam divinae legis significat, nox vero ignorantiae caecitatem secundum Osee prophetam, qui dicit: Nocti assimilavi matrem tuam, factus est populus meus tanquam non habens 4 scientiam. Item nonnunquam dies prosperitatem significat saeculi, nox vero adversitatem.

[3Kb] 4. Fasti dies sunt quibus jus fatur, id est, dicitur, ut nefasti quibus non dicitur. Feriati dies, in quibus res divina fit, et abstinere homines a litibus oportet. Profesti, festis contrarii, id est, sine religione; festi tantumdem otii et religionis sunt; atri dies sunt qui et communes vocantur. Siderales, in quibus sidera moventur, [Col. 0966A] et homines a navigationibus excluduntur; justi continui triginta. Praeliares, quibus fas est hostem bello lacessere, de quibus liber regum testatur, dicens: Eo tempore quo solent reges ad bella procedere.

[2Kb] 5. Intercalares dies sunt quinque, qui juxta Aegyptios supersunt 5 duodecim mensibus, et incipiunt a nono Kalendas Septembris, et quinto Kalendarum memoratarum finiunt. Dies epactarum sunt undecim, qui per singulos annos ad cursum lunarem accrescunt. Nam dum in annum XII lunae CCCLIV dies habeant, remanent ad cursum anni solarem dies XI, quos epactas Aegyptii vocaverunt, pro eo quod ad inveniendam lunam per totum annum adjiciantur. [Col. 0967A] Solstitiales dies sunt, in quibus sol stat, crescenti spatio dierum, vel noctium. Aequinoctiales dies sunt, in quibus dies et nox aequalibus horarum spatiis evolvuntur.



CAPUT II. De nocte.

[1Kb] 1. Nox est solis absentia, quandiu ab occasu rursus ad exortum recurrit. Noctem autem fieri umbra terrarum, quam datam ad quietem corporis credimus, non ad alicujus operis officium. Duobus autem modis nox in Scripturis accipitur, id est, aut tribulatio persecutionis, 6 aut obscuritas caeci cordis. Nox a nocendo dicta, quod oculis noceat.

[1Kb] 2. Noctis partes sunt septem: crepusculum, vesperum, conticinium, intempestum, gallicinium, crepusculum, [Col. 0967B] et matutinum. Crepusculum dicitur, id est, creperum, quod dubium dicimus, hoc est, inter lucem et tenebras. Vesperum, oriente stella, cui hoc nomen est.

[1Kb] 3. Conticinium, quando omnes silent; conticere enim silere est. Intempesta, id est, importuna, quando agi nihil potest, et omnia quieta sunt. Gallicinium autem dictum est, propter gallos lucis praenuntios. Crepusculum matutinum, inter abscessum noctis et diei adventum.



CAPUT III. De hebdomada.

[1Kb] 1. Hebdomada apud Graecos et Romanos septem dierum cursu peragitur. Apud Hebraeos autem septem anni sunt. Declarat hoc Daniel de septuaginta [Col. 0967C] hebdomadis. Hebdomada autem septem feriis constat. Feria quoque a fando dicta est, quasi fari, eo quod in creatione mundi per singulos dies dixit Deus fiat. [Col. 0968A] Item quia dies Sabbati, ab initio feriatus habetur. Inde dies Solis prima feria nuncupatur, quia primus est a feria. Item dies Lunae proinde secunda feria, quia secundus est a feria, id est, Sabbato, qui est feriatus. Sic et caeteri dies tali ex numero sumpserunt vocabula.

[1Kb] 2. Apud Romanos autem hi dies a planetis, id est, ab erraticis 7 stellis vocabulum acceperunt. Primum enim diem a sole vocaverunt, qui princeps est omnium siderum, sicut idem dies caput est cunctorum dierum. Secundum a luna, quae soli et splendore et magnitudine proxima est, et ex eo mutuat lumen. Tertium a stella Martis, qui Pyrois vocatur.

[1Kb] 3. Quartum a stella Mercurii, quam quidam candidum circulum dicunt. Quintum a stella Jovis, quam Phaethonta dicunt. Sextum a Veneris stella, quam Luciferum [Col. 0968B] asserunt, qui inter omnia sidera plus lucis habet. Septimum a stella Saturni, quae septimo coelo locata, triginta annis fertur explere cursum suum.

[1Kb] 4. Proinde autem gentiles ex his septem stellis nomina diebus dederunt, eo quod per easdem aliquid sibi effici aestimarent, dicentes habere ex sole spiritum, ex luna corpus, ex Mercurio linguam et sapientiam, ex Venere voluptatem, ex Marte fervorem, ex Jove temperantiam, ex Saturno tarditatem. Talis quippe exstitit gentilium stultitia, qui sibi finxerunt tam ridiculosa figmenta.



CAPUT IV. De mensibus.

[1Kb] 1. Mensis est luminis lunaris circuitus, ac redintegratio, sive a nova ad novam cursus. Cujus figura [Col. 0968C] plerumque hujus vitae cursus intelligitur, quae suis incrementis, quasi mensis peragitur, 8 ac diminutionibus certissimis terminatur. Mensem autem antiqui definierunt: [Col. 0969A] Quandiu luna Zodiacum circulum perducitur.

[1Kb] 2. Antiqui autem gentiles mensibus nomina quaedam ex diis suis, quaedam ex causis, quaedam vero ex numero, imposuerunt, incipientes a Martio, quia ex ipso anni exorientis ordinem servaverunt. Hunc autem Martium propter honorem Romuli sic appellaverunt, quia eum Martis filium esse crediderunt. Aprilem vero, nullo deorum suorum nomine, sed de re propria, quasi Aperilem nominaverunt, eo quod tunc plurimum germinis aperiatur in florem.

1Kb] 3. Inde mensem Maium, pro Maia Mercurii matre, quam deam sibi propter majores decreverunt. Deinde Junium a Junone, quam sororem vel conjugem Jovis fuisse testantur. Alii autem, sicut Maium pro majoribus, ita pro junioribus Junium vocari dixerunt. [Col. 0969B] Item Julium a Julio Caesare, Augustum vero ab Octaviano Augusto vocaverunt. Nam prius Julius Quintilis, et Augustus Sextilis vocabantur. Sed eorum nomina a Caesaribus Julio sive Augusto sunt commutata.

[1Kb] 4. Jam September, eo quod septimus sit a Martio, qui est principium veris. Simili quoque ordine October, et November, et December, ex numero imbrium atque veris vocabulum acceperunt. Porro Januarium ex nomine Jani vocaverunt, sed specialiter Januarius appellatur, eo quod janua sit [Col. 0970A] anni atque principium. Februarium autem 9 a Februis sacris Lupercorum appellaverunt. Itaque apud antiquos Latinos decem mensibus cursus anni computabatur. Sed Januarium Romani, Februarium Numa Pompilius addidit, atque in duodecim menses annum distinxit.

[28Kb] 5. Plerique autem asserunt Ancum Sabinorum regem prius annum in menses divisisse, Idus, Kalendasque, et intercalares dies instituisse. In Codicibus autem sanctarum Scripturarum duodecim menses fuisse anni etiam ante diluvium ostenditur. Sicut enim ibi legitur: Aqua autem imminuebatur usque ad undecimum mensem. Undecimo autem mense, prima die mensis apparuerunt capita montium. Sic enim tunc dinumerabatur mensis, sicut et nunc. Sed non quos [Col. 0970B] Kalendae, sed quos luna coepta et finita concludit.

[2Kb] 6. Kalendas autem a colendo dictas. Apud antiquos enim semper mensium principia colebantur. Idus quoque dictae a diebus, vel ab idulio, et Nonae a nundinis. Menses autem omnes apud Latinos ex Kalendis sumunt principia. Apud Hebraeos ex lunae nascentis recursu.

[1Kb] 7. Apud Aegyptios autem principia mensium ante Kalendas 10 quatuor, vel quinque dies pronuntiantur, juxta quod formula subjecta declarat. (Vide pag. seq.) [Figure: [Formula Mensium] 18Kb] [Col. 0971A] Dehinc reverteris ad quartum Kalendas Septembris, talique ratione complentur dies CCCLX duodecim mensium Aegyptiorum. Quinque dies supersunt, quos , vel intercalares, sive addititios vocaverunt. De quibus superius memoratum est.



CAPUT V. De Concordia mensium.

[1Kb] 1. Januarius cum Decembri in horarum mensura concordat. Februarius cum Novembri spatium aequale consumit. Martius consentit Octobri. Aprilis aequat Septembrem. Maius respondet Augusto. Junius compar est Julio.



CAPUT VI. De annis.

[1Kb] 1. Annus est circuitus solis ac reditus per duodecim [Col. 0971B] menses. Cujus quidem nomen figurate significat omne tempus vitae hujus, sicut per Isaiam dicitur: [Col. 0972A] Praedicare annum Domini acceptabilem. Quoniam non ille quo Dominus praedicavit, solus fuit acceptabilis, sed et totum tempus, juxta quod ait Apostolus: Ecce nunc tempus acceptabile. Finem denique hujus anni diem judicii adjunxit, dicens: Praedicare annum Domini, et diem retributionis.

[27Kb] 2. Annum autem, quasi anum, dici quidam putant, id est, circulum. Unde et annuli dicti sunt diminutive. Principium autem 11 anni alii a bruma putant, ut populi Romani; alii ab aequinoctio verno, ut Hebraei; alii a solstitio, ut Graeci; alii ab autumno, ut Aegyptii. Annum autem sapientes hujus mundi partim civilem, partim naturalem, partim magnum esse dixerunt. Civilis annus est, qui in unius astri recursu per menses duodecim terminatur.

[Col. 0972B] [4Kb] 3. Annus naturalis est, cum se soli luna supponit, ut inter orbem solis et oculos nostros media facta, [Col. 0973A] tenebras totius efficiat solis, quod dicitur eclipsis; cujus ratio diutius obscura fuit, sed a Milesio quodam philosopho exposita est. Annus magnus dicitur, quo omnia sidera certis temporibus, numerisque completis, ad suum locum vel ordinem 12 revertuntur. Quem annum antiqui sexcentesimo anno finiri, vel adimpleri dixerunt.

[1Kb] 4. Solstitialis annus est, cum sol, expleto per omnia signa circuitu, in id unde principium cursus sui sumpsit recurrit; ipse est solaris annus, vel civilis, qui diebus CCCLXV peragitur. Annus lunaris communis est, qui per XII lunares menses decurrit, id est, dies CCCLIV. Annus embolismus est qui lunas XIII et dies CCCLXXXIV habere monstratur, in quo anno longius dies Paschae protenditur. Annus bissextilis est [Col. 0973B] in quo unius diei per quadriennium ex quadrantis ratione summa colligitur. Annus jubilaeus est remissionis, qui septenis annorum hebdomadibus, id est, XLIX annis texitur, in quo juxta legem clangebantur tubae, et ad omnes revertebatur antiqua possessio.

[1Kb] 5. Olympias autem est apud Graecos annus quartus, ab Olympio agone, qui venit transactis annis quatuor. In quibus finem sortitur agonis tempus, propter quadriennii cursum solis, et propterea quod singulis annis trium horarum consumptione in quadriennium dies unus completur. Hoc tempore mittebant circum civitates admonere, ut non solum undique, [Col. 0974A] sed etiam ab omni genere, omnique aetate et sexu conveniretur.

[1Kb] 6. Lustrum quinquennii tempus est apud Romanos. Dictum autem lustrum, quia census per quinquennium in republica agebatur. Deinde post per actum censum, sacrificio facto, urbs Roma 13 lustrabatur. Indictiones Romani invenerunt, quae per singulos annos usque ad quintum decimum venientes, rursus ad primi anni principium revolvuntur.

[1Kb] 7. Aera quoque Caesaris Augusti tempore posita est. Dicta autem aera, ex quo orbis aes reddere professus est Romano populo. Aera a die Kalendarum Januariarum accrescit. Bissextus autem, a sexto Kalendas Martii usque ad diem pridie Kalendarum, in lunae cursu apponitur. Annus Aegyptiorum sine bissexto habet [Col. 0974B] initium quarto Kalendas Septembris, cum bissexto autem a tertio Kalendarum suprascriptarum.



CAPUT VII. De temporibus.

[1Kb] 1. Sicut ait Ambrosius, tempora sunt vices mutationum, in quibus sol certa cursus sui dimensione anni orbem diffusa varietate distinguit. Tempora autem motus siderum sunt. Unde et Deus, cum haec institueret, dixit: Et sint in signa, et tempora, et dies, et annos, id est, in aliquo mutabili motu, cujus aliud prius, aliud posterius praeterit, eo quod simul esse non possint. Tempus juxta Hebraeos integer [Col. 0975A] annus est, secundum illud in Daniele: Tempus, et tempora, et dimidium temporis. Per tempus annum significat, per tempora duos, et per dimidium menses sex.

[1Kb] 2. Juxta Latinos autem unius anni quatuor tempora ascribuntur: hiemis, veris, aestatis, atque autumni. Hiems est cum sol in meridianis partibus immoratur, tunc enim sol longius abest, terraque rigescit gelu, atque stringitur, et prolixiora sunt spatia noctis quam diei. Hinc causa oritur, ut hibernis flatibus nimia vis nivium, pluviarumque fundatur. Ver est, cum sol ex meridianis decedens partibus super terram redit, et noctis ac diei exaequat 14 tempora, et temperiem aeris reducit, atque fovens omnia, repetendos cogit in partus, ut terra germinet, ac resoluta sulcis semina reviviscant, atque omnium [Col. 0975B] generum quae in terris vel aquis sunt annuis fetibus successio propagetur.

3. Aestas est, cum sol in septentrionem se subrigit, et spatia diurna producit, noctes vero arctat et stringit. Itaque quo magis usu assiduo aeri huic [Col. 0976A] copulatur, atque miscetur, eo amplius aerem ipsum vaporat, et humore exsiccato terra fatiscit in pulverem, et adolescere facit semina, et tanquam succos virides maturescere cogit poma silvarum. Tunc, quia et sol aestivis flagrat ardoribus, minores umbras facit in meridiano, quoniam ex alto hunc illuminat locum. Autumnus est, dum rursus sol, a summo coeli descendens, infringit aestuum magnitudinem, et, paulisper relaxato ac deposito calore, praestat temperiem, sequente tempestate ventorum, et turbine procellarum, et vi fulminum tonitruumque sonantium.

4. Quoniam certis distinctionibus vicissitudines temporum juxta priorum definitiones perstrinximus, nunc qualiter eadem tempora naturalibus circulis sibi [Col. 0976B] invicem colligantur, expediamus. Ver quippe constat ex humore et igne, aestas ex igne et siccitate, autumnus ex siccitate et frigore, hiems ex frigore et humore. Unde etiam sunt tempora commotionis temperamenti dicta: cujus communionis haec est figura.
[Figure: [Figura] 12Kb]

[Col. 0975C] [1Kb] 5. Quorum temporum haec sunt principia: ver exoritur octavo Kalendas Martias, permanens dies XCI. Aestas incipit nono Kalendas Junias, dies XCI. Autumnus sumit principium decimo Kalendas Septembris, dies XCIII. Hiems inchoat septimo Kalendas Decembris, dies XC; unde fiunt anni dies CCCLXV. Haec [Col. 0976C] itaque secundum naturalem temporum differentiam.

[1Kb] 6. Caeterum juxta allegoriam hiems temporalis intelligitur tribulatio, 15 quando tempestates et turbines saeculi incumbunt. Aestas est fidei persecutio, quando doctrina perfidiae ariditate siccatur. Ver autem novitas est fidei, sive pax, quando post hiemis tribulationem [Col. 0977A] tranquillitas Ecclesiae redditur, quando mensis novorum, id est, pascha agni celebratur, quando terra floribus, id est, Ecclesia sanctorum coetibus decoratur.

7. Annus itaque ambitu solis et mensium explicatur. Tempora mutationum vicibus evolvuntur. Mensis lunae incremento senioque conficitur. Hebdomada septenario dierum numero terminatur. Dies et nox recursantium luminum ac tenebrarum alternis vicibus reparantur. Hora motibus quibusdam et momentis expletur.



CAPUT VIII. De solstitio et aequinoctio.

[1Kb] 1. Solstitia duo sunt: primum hiemale octavo Kalendas Januarii, quo sol stat, et crescunt dies. [Col. 0977B] Alterum aestivum, octavo Kalendas Julias, quo sol stat et crescunt noctes. His contraria duo aequinoctia sunt; unum vernale, octavo Kalendas Aprilis quo dies crescunt: alterum autumnale, octavo Kalendas Octobris, quo dies imminuuntur.

[1Kb] 2. Solstitium autem dicitur, quasi solis statio. Aequinoctium vero, quod tunc dies et nox in aequitatem horarum duodenarum revertantur, coaequatis spatiis suis. Solstitium autem aestivum ideo lampas dicitur, eo quod ex eo die lampas solis claritatem majorem accipiat, caloremque nimium adventu aestatis infundat.



16 CAPUT IX. De mundo.

[Col. 0977C] [1Kb] 1. Mundus est universitas omnis, quae constat ex coelo et terra. De quo apostolus Paulus ait: Praeterit enim figura hujus mundi. Secundum mysticum autem sensum, mundus competenter homo significatur: quia sicut ille ex quatuor concretus est elementis, ita et iste constat quatuor humoribus uno temperamento commistis.

[Col. 0978A] 2. Unde et veteres hominem in communionem fabricae mundi constituerunt. Siquidem Graece mundus , homo autem , id est, minor mundus, est appellatus; licet et per mundum nonnunquam Scriptura peccatores insinuet, de quibus dictum est: Et mundus eum non cognovit.

[1Kb] 3. Formatio mundi ita demonstratur. Nam quemadmodum erigitur mundus in septentrionalem plagam, ita declinatur in australem. Caput autem et quasi facies, orientalis regio, ultima pars septentrionalis. Nam partes ejus quatuor sunt: prima pars mundi est Orientis. Secunda meridiana. Tertia Occidentis. Ultima vero et extrema septentrionalis. De qua Lucanus:

Sic mundi pars ima jacet, quam zona nivalis
[Col. 0978B] Perpetuaeque premunt hiemes.



CAPUT X. De quinque circulis.

[11Kb] 1. In definitione autem mundi circulos aiunt philosophi quinque, quos Graeci zonas vocant, in quibus dividitur orbis terrae. 17 Has Virgilius in Georgicis ostendit, dicens: Quinque tenent coelum zonae. Sed fingamus eas in modum dexterae nostrae, ut pollex sit circulus Arcticus, frigore inhabitabilis; secundus circulus Therinus, temperatus habitabilis; medius circulus Isemerinus, torridus inhabitabilis; quartus circulus Chimerinus, temperatus habitabilis; quintus circulus Antarcticus, frigidus inhabitabilis.

[1Kb] 2. Horum primus septentrionalis est, secundus solstitialis, tertius aequinoctialis, quartus hiemalis, quintus [Col. 0978C] australis. De quibus Varro dixit:

At quinque aetherius zonis accingitur orbis,
Ac vastant imas hiemes, mediamque calores:
Sic terrae extremas inter mediamque coluntur.
Qua solis valido nunquam rota ferveat igne.

Quorum circulorum divisiones talis distinguit figura. (Vide pag. seq.)
[Figure: [Figura] 14Kb]

[Col. 0979A] [1Kb] 3. Sed ideo aequinoctialis circulus inhabitabilis est, quia sol per medium coelum currens nimium istis locis facit fervorem, ita ut nec fruges ibi nascantur propter exustam terram, nec homines propter nimium ardorem habitare permittantur. At contra septentrionalis et australis circuli sibi conjuncti idcirco non habitantur, quia a cursu solis longe positi sunt, nimioque coeli rigore ventorumque gelidis flatibus contabescunt.

4. Solstitialis vero circulus, qui in Oriente inter septentrionalem et aestivum est collocatus, et iste qui in Occidente inter aestivum et australem est positus, ideo temperati sunt, quod ex uno circulo rigorem, ex altero calorem habeant. De quibus Virgilius:

Has inter, mediamque duae mortalibus aegris
[Col. 0979B] Munere concessae divum.
18 Sed qui proximi sunt aestivo circulo, ipsi sunt Aethiopes nimio calore perusti.



CAPUT XI. De partibus mundi.

1. Partes mundi quatuor sunt: ignis, aer, aqua, terra. Quarum haec est natura: ignis tenuis, acutus et mobilis; aer mobilis, acutus et crassus; aqua crassa, obtusa et mobilis; terra crassa, obtusa, immobilis. Quae etiam sibi ita commiscentur. Terra quidem crassa, obtusa et immobilis, cum aquae crassitudine et obtusitate colligatur. Deinde aqua aeri crassitudine [Col. 0980A] et mobilitate conjungitur. Rursus aer igni communione acuti et mobilis colligatur. Terra autem et ignis a se separantur, sed a duobus mediis aqua et aere junguntur. Haec itaque ne confusa minus intelligantur, subjecta expressi pictura.
[Figure: [Pictura] 6Kb]

[Col. 0980B] [1Kb] 2. Caeterum sanctus Ambrosius eadem elementa per qualitates 19 quibus sibi invicem quadam naturae communione commiscentur ita his verbis distinguit: Terra, inquit, arida et frigida est; aqua [Col. 0981A] frigida atque humida; aer calidus atque humidus; ignis calidus atque siccus. Per has enim jugabiles qualitates sic sibi singula commiscentur. Terra enim, cum sit arida, et frigida, conjungitur aquae per cognationem qualitatis frigidae. Rursus aqua aeri per humorem, quia humidus est aer. Aqua vero quasi quibusdam duobus brachiis frigoris, atque humoris, altero terram, altero aerem videtur complecti, frigido quidem terram, aerem humido.

[27Kb] 3. Ipse quoque aer medius inter duo compugnantia [Col. 0982A] per naturam, hoc est, inter aquam et ignem, utrumque illud elementum sibi conciliat, quia aquae humore et igni calore conjungitur. Ignis quoque, cum sit calidus, et siccus, calore aeri annectitur, siccitate autem in communionem terrae sociatur, atque ita sibi per hunc circuitum, quasi per quemdam chorum concordi societate conveniunt. Unde et Graece dicuntur, quae Latine elementa vocantur, eo quod sibi conveniunt et concinunt. Quorum distinctam communionem subjecti circuli figura declarat.
[Figure: [Figura] 10Kb]


CAPUT XII. De coelo.
[Col. 0981B]

[6Kb] 1. Coelum spiritualiter Ecclesia est, quae in hujus vitae nocte sanctorum virtutibus, quasi claritate siderum, [Col. 0982B] fulget. Pluraliter autem coeli nomine sancti omnes, vel angeli intelliguntur. Siquidem 20 per coelos etiam prophetas et apostolos accipere debemus. De quibus scriptum est: Coeli enarrant gloriam Dei; [Col. 0983A] utique quod 21 ipsi adventum et mortem, ipsi quoque resurrectionem Christi et gloriam mundo annuntiaverunt.

[25Kb] 2. De coeli autem nomine sic dicit sanctus Ambrosius in libris quos scripsit de creatione mundi: Coelum Graeco vocabulo dicitur; apud Latinos autem propterea coelum appellatur, quia impressa stellarum lumina, veluti signa, habens, tanquam coelatum dicitur, sicut argentum, quod signis eminentibus refulget, coelatum vocatur. Hujus enim esse subtilem naturam etiam Scriptura demonstrat, dicens, quod firmavit coelum sicut fumum.

[2Kb] 3. Partes autem ejus: chous, axis, cardines, convexa, poli, sidera. Chous, quod coelum continet. Unde Ennius: Vix solum complere choum terroribus coeli. [Col. 0983B] Axis, linea recta, quae per mediam pilam sphaerae tendit. Cardines, extremae axis partes sunt. Convexa, 22 extrema coeli. Poli, ex coelestibus circulis cacumina, quibus maxime sphaera nititur: quorum alter ad Aquilonem spectans Boreus, alter terrae oppositus Austronotus dictus est.

[Col. 0984A] [1Kb] 4. Coelum autem ab Oriente ad Occidentem, semel in die et nocte verti sapientes existimant. Hoc autem rotundum, volubile, atque ardens esse dixerunt. Cujus sphaeram super aquas esse putaverunt, ut in ipsis volvatur, ejusque incendium temperent. Sphaeram autem confirmant, nec principium habere, nec terminum, pro eo quod rotunditate sui, quasi circulus, unde incipiat, vel ubi desinat, facile non comprehendatur. Aequaliter enim ex omni parte fertur esse collecta, et omnia similiter respiciens, atque a centro terrae aequis spatiis distincta; ipsaque sui aequalitate ita stabilis, ut eam in nullam partem declinare undique aequalitas collecta permittat, ac nullo fulcimento subvecta sustentetur.

[1Kb] 5. Cujus perfectionem sphaerae vel circuli multis argumentationibus [Col. 0984B] tractans, rationabile Plato Fabricatoris mundi opus insinuat. Primo, quod ex una linea constat. Secundo, quod sine initio est, et sine fine. Tertio, quod a puncto efficitur. Denuo, quod motum ex se habeat. Deinde quod careat indicio angulorum, et quod in se caeteras figuras omnes includat, [Col. 0985A] et quod motum inerrabilem habeat, siquidem sex alii motus errabiles sunt, ante, a tergo, dextra, laevaque, sursum, deorsum. Postremo, et quod necessitate efficiatur, ut haec linea ultra circulum duci non possit.

[1Kb] 6. Duo sunt autem, ut diximus, poli, quibus coelum volvitur, Boreus, quem Aquilonium vocamus. Hic Arcti, id est, septentriones, qui nobis semper apparent. Cui contrarius est Notius, qui australis dicitur. Hic est, qui terra, ut ait Cicero, tegitur, et 23 a Graecis nominatur. Tanta autem polus celeritate ferri dicitur, ut nisi adversus ejus praecipitem cursum astra currant, mundi ruinam faciant. Fertur enim ejus praeceps volubilitas cursu siderum temperari. Unde Lucanus:

Sideribus quae sola fugam moderantur olympi,
[Col. 0985B] Occurruntque polo, diversa potentia prima
Mundi lege data est.



CAPUT XIII. De septem planetis coeli et eorum conversionibus.

[9Kb] 1. Ambrosius sanctus, in libro Hexaemeron sic [Col. 0986A] loquitur, dicens: Legimus in David: Laudate eum coeli coelorum. Utrum enim unum sit coelum an plures, contentio est, dum aliqui multos esse 24 asserunt, alii autem, praeter unum, alios esse negant. Philosophi autem mundi septem coelos, id est, planetarum globos consono motu introduxerunt. Quorum orbibus connexa memorant omnia, quod sibi nexos et velut insertos versari retro et contrario caeteris motu ferri arbitrantur. Siquidem in ecclesiasticis libris, et coeli coelorum leguntur, et apostolus Paulus usque ad tertium coelum fuisse se intelligit raptum. 25 Sed de numero eorum nihil sibi praesumat humana temeritas. Fecit autem eos Deus non informes, vel confusos, sed ratione quadam ordine suo distinctos. Nam superioris circuli coelum proprio discretum termino, et aequalibus [Col. 0986B] undique spatiis collectum ostendit, atque in eo virtutes spiritualium creaturarum constituit. Cujus quidem coeli naturam artifex mundi Deus aquis temperavit, ne conflagratio superioris ignis inferiora elementa succenderet. Dehinc circulum inferioris [Col. 0987A] coeli, non uniformi, sed multiplici motu solidavit, nuncupans eum firmamentum propter sustentationem superiorum aquarum.
[1Kb]


26 CAPUT XIV. De aquis quae super coelos sunt.

[1Kb] 1. Haec est Ambrosii sententia: »Aquas super coelos sapientes mundi hujus aiunt esse non posse, dicentes: igneum esse coelum, non posse concordari cum eo naturam aquarum. Addunt quoque, dicentes rotundum, ac volubilem, atque ardentem esse orbem coeli, et in illo volubili circuitu aquas stare nequaquam posse. Nam necesse est, ut defluant, et labantur, cum de superioribus ad inferiora orbis ille detorquetur, ac per hoc nequaquam eas stare posse aiunt, quod axis coeli concito se motu torquens eas [Col. 0987B] volvendo effunderet.«

[1Kb] 2. Sed hi tandem insanire desinant, atque confusi agnoscant, quia qui potuit cuncta creare ex nihilo, potuit et illam aquarum naturam glaciali soliditate stabilire in coelo. Nam cum et ipsi dicant volvi orbem stellis ardentibus refulgentem, nonne divina Providentia necessario prospexit, ut inter orbem coeli redundarent aquae, quae illa ferventis axis incendia temperarent?



CAPUT XV. De natura solis.

[1Kb] 1. Haec sunt verba Ambrosii in Libro Hexaemeron. Solem, inquit, philosophi negant calidae esse naturae, eo quod albus sit, non rubicundus, aut rutilus [Col. 0987C] in speciem ignis, et ideo quod nec ignitus natura sit. Si quid habet caloris, ferunt prae nimio motu conversionis [Col. 0988A] accidere. Quod ideo dicendum putant, ut nihil videatur humoris consumere, quia calorem, quo humor, vel minuitur, vel plerumque exhauritur, non habet naturalem. Sed nihil agunt, cum ista proponunt, quia nihil interest utrum ex natura calorem quis habeat, an ex passione, vel ex alia causa.

[1Kb] 2. Nos autem credimus eum sicut habere virtutem illuminandi, 27 ita etiam vaporandi. Igneus est enim sol; ignis autem et illuminat, et exurit. Quidam autem dicunt solis ignem aqua nutriri, et ex contrario elemento virtutem luminis, et vaporis accipere; unde frequenter solem videamus madidum, atque rorantem; in quo evidens dat indicium, quod elementum aquarum ad temperiem sui sumpserit.

[1Kb] 3. Hoc quantum ad naturam ejus pertinet. At vero [Col. 0988B] juxta spiritualem intelligentiam, sol Christus est, sicut in Malachia scriptum est: Vobis autem credentibus justitiae sol orietur, et sanitas in pinnis ejus. Merito autem Christus sol intelligitur dictus, quia ortus occidit secundum carnem, et secundum spiritum de occasu rursus exortus. Item sol illuminat, et exurit, et opaco tempore confovet sanos, febricitantes vero flagrantia geminati caloris incendit; ita et Christus credentes fidei spiritu vegetante illuminat, negantes se aeterni ignis ardore torrebit.



CAPUT XVI. De quantitate solis et lunae.

[1Kb] 1. Rursus in eodem opere Doctor idem ita testatur: Solis radius nulli propior, nulli longinquior est. [Col. 0988C] Similiter et lunae globus aequalis est omnibus. Similis sol est et Indis et Britannis; eodem momento ab utrisque [Col. 0989A] videtur, cum oritur, nec cum vergit in Occasum minor apparet Orientalibus; nec Occidentalibus, cum oritur, inferior quam Orientalibus aestimatur. Quantum distat, inquit, Oriens ab Occasu, tantum hoc sibi invicem distat. Sed sol a nullo distat, nulli praesentior, nullique remotior est.

[1Kb] 2. Neque moveat quemquam, quod tanquam cubitalis in orbe suo videtur, cum oritur; sed considerare oportet quantum intersit spatii 28 inter solem et terram, quod aspectus nostri infirmitas et quaedam aegritudo vix valet intendere. Hunc autem ampliorem aliquot partibus, quam terram esse sapientes describunt.

[1Kb] 3. Lunam minorem esse dicunt quam solem; omnia enim quae proxima sunt nobis majora videntur, longinquitate autem locorum visus languescit. Lunam [Col. 0989B] ergo videmus prope nos esse, nec eam majorem aspectui nostro quam solem. Ideoque, cum sol longe superior sit a luna, tamen nobis major videtur: jam, si prope nos accesserit, multo majorem futurum.



CAPUT XVII. De cursu solis.

[1Kb] 1. Dicunt antiqui, Aratus et Hyginus, solem per seipsum moveri, non cum mundo verti uno loco manentem. Nam si fixus maneret, necesse erat eodem loco occidere et exoriri a quo pridie fuerat exortus, quemadmodum caetera siderum signa oriuntur et occidunt. Praeterea, si ita esset, consequens erat dies et noctes omnes esse aequales, et quam spatiosus hodiernus dies esset, tam longus semper esset futurus.

[1Kb] 2. Nox quoque simili ratione semper aequalis permaneret, [Col. 0989C] sed quoniam inaequales dies aspicimus, et solem alio loco cras occasurum, alio occidisse hesternum videamus, ideo qui diversis locis occidit, et exoritur, putant eum philosophi nequaquam cum mundo fixum volvi, sed ipsum per se moveri. Qui postquam ardentem 29 rotam Oceano tinxerit, per incognitas nobis vias ad locum unde exierat regreditur, expletoque noctis circulo, rursus de loco suo festinus erumpit; obliqua enim et fracta linea per Austrum pergit ad Boream, et ita ad Orientem revertitur. Hiemis autem tempore per plagam meridianam currit. Aestate vero Septentrioni vicinus est. Sed quando per Austrum currit, vicinior terrae est; quando vero juxta Septentrionem, sublimis attollitur.

[Col. 0990A] [1Kb] 3. Cui ideo Deus diversa cursus constituit loca, et tempora, ne dum semper in iisdem moraretur locis, quotidiano ea vapore consumeret. Sed ut Clemens ait, diversos accipit cursus, quibus aeris temperies pro ratione temporum dispensetur, et ordo vicissitudinum permutationumque servetur. Nam dum ad superiora conscenderit, ver temperat: ubi autem ad summum coelum venerit, aestivos accendit calores. Descendens rursus, autumni temperiem reddit; ubi vero ad inferiorem redierit circulum, ex glaciali compage coeli rigorem nobis hiberni frigoris derelinquit.

4. Ex ipso enim sunt horae; ex ipso dies cum ascenderit, ex ipso etiam nox cum occiderit; ex ipso menses et anni numerantur; ex ipso vicissitudines temporum fiunt, et cum sit iste minister bonus, genitus [Col. 0990B] ad vicissitudines temporum moderandas, tamen ubi secundum voluntatem Dei correptio mortalibus datur, incandescit acrius, et urit mundum vehementioribus flammis, et perturbatur aer, et plaga hominum, et corruptio terris injicitur, et lues animantibus, et pestilens per omnia mortalibus annus inducitur.

[1Kb] 5. Quod autem Sol oriens per Austrum, id est, meridianum, iter habet, et decursa australi parte invisibilis vadit in locum suum rediens, ad instar quippe Ecclesiae fabricatus est hic mundus, in quo Dominus Jesus Christus, sol aeternus, partem suam percurrit, unde et Meridianum vocant. Aquiloni vero, id est, adversae parti non oritur, sicut iidem, cum in judicio venerit, dicent: Justitiae lumen non illuxit nobis, et Sol non est ortus nobis. [Col. 0990C] Timentibus autem Dominum oritur Sol justitiae, et sanitas in pinnis ejus, sicut scriptum est. Malis vero meridie nox est, sicut legitur: Dum sustinent 30 ipsi lumen, factae sunt illis tenebrae; dum sustinent fulgorem, in obscura nocte ambulaverunt.



CAPUT XVIII. De lumine lunae.

[1Kb] 1. Ait Sanctus Augustinus in Psalmi decimi expositione: »Quaeritur, inquit, unde habet luna lumen. Duae tantum opiniones traduntur, sed quae sit harum verax, dubium fertur quemquam scire posse.« Alii namque dicunt proprium eam lumen habere, globique ejus unam partem esse lucifluam, aliam vero obscuram, et dum movetur in circulo suo, [Col. 0991A] eamdem partem, qua lucet, paulatim ad terras converti, ut videri a nobis possit, et ideo prius quasi corniculato lumine fulget.

2. Nam et si formes pilam ex parte media candidam, ex parte obscuram, tunc eam partem, quae obscura est, si coram oculis habeas, nihil candoris aspicies; cum coeperis illam candidam partem paulatim ad oculos convertere, primum veluti cornua candoris videbis; dehinc sensim crescet, donec tota pars candens opponatur oculis, et nihil obscurum alterius partis videatur; quam si denuo paulatim converteris, incipit obscuritas apparere, et candor minui, donec iterum ad cornua redeat, ac sic totus candor ab oculis avertatur, et sola iterum obscura pars possit videri. Quod fieri [Col. 0991B] dicunt, cum lumen lunae videtur crescere usque ad quintamdecimam, et rursus usque ad tricesimam minui, et redire ad cornua, donec penitus nihil in ea lucis appareat.

3. At contra alii dicunt lunam non suo fulgere lumine, sed a sole accipere lumen. Sol enim illi loco superior est. Hinc evenit ut quando sub illo est, parte superiore luceat, inferiore vero, quam habet ad terras, obscura sit. Cum vero ab illo discedere coeperit, illustretur ex ea parte, quam habet ad terram, incipiens a cornibus. Sicque paulatim, sole longius discedente, pars omnis subterior illuminatur, donec efficiatur quintadecima luna. Post dimidium autem mensem, cum coeperit ex alio semicirculo propinquare soli, quanto magis superiore [Col. 0991C] parte illustratur, tanto magis 31 ab ea parte quam terris avertit, non potest excipere radios solis, et propterea videtur decrescere.

[1Kb] 4. Illud certe manifestum est, et cuilibet advertenti facile cognitum, quod luna non augeatur ad oculos nostros, nisi a sole recedendo, neque minuatur, nisi ad solem ex parte alia propinquando. Ab illo ergo accipit lumen, et cum sub illo est, semper exigua est; cum vero ab illo longius abcesserit, fit ampla, suoque ambitu plena. Si enim suo lumine uteretur, necesse erat semper eam esse aequalem, nec die XXX exilem fieri; et si suo lumine uteretur, hujus nunquam eclipsis fieret.

5. Caeterum, quantum ad intellectum pertinet mysticum, luna hujus mundi speciem tenet, quia sicut [Col. 0991D] ista menstruis completionibus deficit, ita mundus ad conflationem temporum currens quotidianis defectibus cadit. Luna quippe elementi sui varietate diversis cursibus desinit ut crescat, crescit ut [Col. 0992A] desinat. Sed ideo alternis vicibus commutationem sideris repraesentat, ut doceat homines ex ortu morituros, et ex morte victuros; atque ideo cum senescit, mortem corporum prodit; cum augetur, aeternitatem indicat animarum.

[1Kb] 6. Nonnunquam vero eadem luna etiam Ecclesia accipitur, pro eo quod sicut ista a sole, sic Ecclesia a Christo illuminatur. Sicut enim luna deficit atque crescit, ita Ecclesia defectus habet et ortus. Frequenter enim defectibus suis crevit, et his meruit ampliari, dum persecutionibus minuitur, et confessorum martyrio coronatur. Item sicut luna larga est roris et dux humentium substantiarum, ita Ecclesia baptismi et praedicationum. Et quemadmodum, luna crescente, crescunt omnes [Col. 0992B] fructus, atque ea minuente, minuuntur; non aliter intelligimus et Ecclesiam, in cujus incremento proficimus cum ipsa. Cum vero persecutionem patitur et minuitur, et nos cum illa patimur et minuimur.

[1Kb] 7. Item sicut septem formas habet luna, sic tot gratias meritorum 32 habet Ecclesia. Primam enim figuram, bicornem habet; secundam, sectilem; tertiam, dimidiam ex majore; quartam figuram plenam habet; quintam, iterum dimidiam ex majore; sextam, iterum sectilem; septimam, bicornem. Eodem constat numero etiam distributio charismatum, quae per Spiritum sanctum toti Ecclesiae conferuntur. Septima autem semis, et vicesima secunda semis, in suo orbe media est. Caeterae proportionales sunt.



CAPUT XIX. De lunae cursu.
[Col. 0992C]

[1Kb] 1. Lunam per alios ortus et occasus, Hyginus ait, necesse est moveri, non stare, idque facilius quam de solis luce intelligitur. Quia cum a sole accipiat lumen, et ita nobis lucere videatur, non est dubium eam moveri potius quam stare. Terris autem vicina luna breviori orbe convertitur, et iter quod sol in diebus CCCLXV peragit, ista per triginta dies percurrit. Unde et antiqui menses in lunae, annos autem in solis cursu posuerunt.

[1Kb] 2. Itaque luna per tricenos dies duodenis vicibus cursum perficiens, consummat annum secundum Hebraeos, aliquibus diebus adjectis; secundum Romanos, bissexto semel in quadriennio unius diei adjectione celebrato. Cujus etiam augmentis decrementisque, [Col. 0992D] mira quadam Providentiae arte, omne quod gignitur, alitur atque crescit. Nam et defectui ejus compatiuntur elementa, et processu ejus quae fuerint exinanita cumulantur, ut animantium cerebrum [Col. 0993A] maritimorum, siquidem echinus ostreaeque in augmento lunae pleniores reperiri feruntur.



33 CAPUT XX. De eclipsi solis.

[1Kb] 1. Solem sapientes dicunt altius currere, lunam autem proximam esse terrae. Haec ergo, dum deorsum ad idem signum vel lineam qua sol vehitur, convenerit, objicit se soli, et tenebras totius orbis efficit. Quod tantum intermenstruo contingit. Nam tunc luna in eadem parte signi est qua sol vehitur, ideoque fit illi proxima, et oppositione sui obscurari ab oculis nostris lumen ejus videtur: veluti si aliquis oculis manum expansam opponat, quanto magis id fecerit, eo minus illa videri poterit; quanto autem procul discesserit, eo magis illi omnia potuerunt apparere.

[Col. 0993B] [1Kb] 2. Simili itaque ratione cum ad solis locum vel lineam luna pervenerit, tunc proxima ei esse videtur, et radios ejus ita coram oculis nostris obscurare, ut lumen non possint ejicere. Cum autem luna ab eo loco discesserit, tunc sol lumen ejicit, et ad oculos nostros transmittit. Quapropter ita soli objicitur luna, sicut lunae opponitur terra; quae utraque lumina cum ad terras non perveniunt, defecisse dicuntur. Alii autem dicunt defectum solis fieri, si foramen aeris, quo sol radios fundit, aliquo spiritu contrahatur sive obturetur. Hoc physici et sapientes mundi dicunt.

3. Caeterum doctores nostri mystice hujus eclipsis mysterium in Christo dixerunt esse completum [Col. 0993C] tunc cum, interrupto aeterni foederis cursu insolito, turbata ordinem suum elementa perdiderunt, cum sacrilegae factum conjurationis sol iste verus horrescens, insertis in populo judaico errorum tenebris, paululum semetipsum per mortem abscondit, ac de cruce depositus, sese in sepulcro abditus obscuravit, donec tertia die augustior solito huic mundo, id est gentibus, claritatis suae potentiam praesentaret; ac sicut sol in virtute sua refulgens, tenebras operti saeculi illuminaret.



34 CAPUT XXI. De lunae eclipsi.

[1Kb] 1. Luna non deficit, sed obumbratur, nec diminutionem sentit corporis, sed objectu obumbrantis terrae casum patitur luminis. Hanc enim philosophi [Col. 0993D] non habere lumen proprium, sed eamdem a sole illuminari defendunt; et quia ea dimensione distat a sole, ut per mediam terram si quid directum trajiciatur, contingere possit solem sub terram, lunam autem supra terram; et quia usque ad lunarem circulum [Col. 0994A] umbrae terrae extenditur, ideo evenit nonnunquam ut solis radii, objiciente se mole terrae vel umbra, ad eam non perveniant.

[1Kb] 2. Patitur autem hoc quintadecima luna, quousque centrum atque umbram obstantis terrae exeat, videatque solem vel a sole videatur. Constat ergo lunam ex solis radiis lumen accipere, et dum objectu terrae solem non aspexerit, tunc lumen amittere. Nam dicunt stoici omnem terram montibus claudi, quorum umbra fertur luna subito non apparere. Unde Lucanus:

Jam Phoebe totum fratri cum redderet orbem,
Terrarum subita percussa expalluit umbra.

[1Kb] 3. Figuraliter autem per lunae defectum Ecclesiae persecutiones intelliguntur quando martyrum caedibus et effusione sanguinis, tanquam illo defectu et obscuratione, quasi cruentam faciem luna ostendere [Col. 0994B] videtur, ut a nomine Christiano terreantur infirmi. Sed sicut ista post defectum perspicua illustratione clarescit, adeo ut nihil detrimenti sensisse videatur, ita Ecclesia, postquam per martyrum confessionem suum pro Christo sanguinem fuderit, majore fidei claritate refulget, atque insigniori lumine decorata semetipsam latius in toto orbe diffundit.



35 CAPUT XXII. De cursu stellarum.

[1Kb] 1. Stellae quidem cum mundo vertuntur; non, stante mundo, stellae vagae feruntur, exceptis his quae planetae vocantur, id est errantes, quae vagis moventur ordinibus. Caeterae, quae aplanes appellantur, uno loco fixae cum mundo volvuntur. Ideo autem planetae, [Col. 0994C] id est errantes dicuntur, quia per totum mundum vario motu discurrunt.

2. Partibus autem diversis inter se moventur sidera. Nam quaedam superius, quaedam inferius currunt. Unde et illa quae terris propinquiora sunt, quasi majora nobis videntur quam ea quae circum coelum volvuntur. Longinquitate enim locorum visus languescit. Hinc accidit ut intervallo longe inter se distantium circulorum, alia celerius, alia tardius ad cursus sui exordium revertantur.

3. Nam quaedam sidera, celerius exorta, serius occidere existimantur; quaedam etiam, tardius caeteris exorta, citius ad occasum perveniunt. Quaedam vero pariter oriuntur, et non simul occidunt. Omnia autem suo tempore ad cursum proprium revertuntur. Radiis [Col. 0994D] autem solis praepedita sidera, aut anomala fiunt, aut retrograda, aut stationaria. Juxta quod et poeta meminit, dicens:

   . . . . . Sol tempora dividit aevi,
Mutat nocte diem, radiisque potentibus astra
Ire vetat, cursusque vagos statione moratur.



CAPUT XXIII. De positione septem stellarum errantium.
[Col. 0995A]

[1Kb] 1. In ambitu quippe septem coelestium orbium, primum in inferioris sphaerae circulo luna est constituta. Ideo proxima terris posita, ut nocte nobis facilius lumen exhibeat. Dehinc secundo 36 circulo Mercurii stella collocata, soli celeritate par, sed vi quadam, ut philosophi dicunt, contraria. Tertio circulo Luciferi circumvectio est, inde a gentilibus Venus ita dicta, quod inter quinque stellas plus lucis habeat. Nam, ut praediximus, quemadmodum sol et luna, ita et haec umbram facit.

[1Kb] 2. Quarto circulo solis cursus est collocatus, qui proinde, quia omnibus est lucidior, medius est constitutus, ut tam superioribus quam inferioribus lucem [Col. 0995B] praestet. Ratione autem divina sic constitutus est, quia praeclara omnia in medio esse debent. Porro quinto circulo Pyrois sidus dicitur collocatum, quod illi Marti assignant. Sexto Phaethontis stellam, quam Jovis appellant. Jam summo coelo, id est in mundi vertice, stella Saturni est posita, quae quidem dum [Col. 0996A] summum coelum teneat, sublimiorque sit omnibus, natura tamen ejus frigida fertur, approbante Virgilio:

Frigida Saturni sese quo stella receptet.

[1Kb] [1Kb] 3. Haec autem sidera errantia appellantur, non quod ipsa errent, sed quod nos errantes faciant; quae sidera Graece planetae dicuntur. In sole enim et luna omnibus notitia est ortus et occasus, ideoque sol et luna directo cursu vehuntur. Ista vero retrogradantur, vel anomala efficiuntur, id est, quando particulas addunt et detrahunt; caeterum quando tantum detrahant, retrograda dicuntur; stationem autem faciunt quando stant.

[1Kb] 4. Anni autem singularum stellarum hi sunt qui in sphaera subjecta continentur. Quibus peractis ad reversionem circuli sui iisdem signis et partibus [Col. 0996B] veniunt. Nam luna octo annis fertur explere circulum suum, Mercurius annis XXIII, Lucifer annis IX, 37 Sol annis XIX, Pyrois annis XV, Phaeton annis XII, Saturnus annis XXX. Quorum orbium atque stellarum positionem subdita demonstrat figura.
[Figure: [Figura] 20Kb]


CAPUT XXIV. De lumine stellarum.
[Col. 0997A]

[1Kb] 1. Stellas non habere proprium lumen, sed a sole illuminari dicunt, nec eas unquam de coelo ascendere [Al. abscedere], sed veniente sole celari. Omnia enim sidera obscurantur, sole oriente, non cadunt. Nam dum sol ortus sui signa praemiserit, omnes stellarum ignes sub ejus luminis fulgore evanescunt; ita ut praeter solis ignem nullus sideris splendor videatur. Hinc etiam et sol appellatus, eo quod solus appareat obscuratis cunctis sideribus. Nec mirum hoc de sole, cum etiam plena luna, et tota nocte fulgente, pleraque astra non luceant. Esse autem etiam per diem in coelo stellas probat solis deliquium, quod quando sol objecto orbe lunae fuerit obscuratus, clariora in [Col. 0997B] coelo videantur astra.

2. Stellae autem, secundum mysticum sensum, sancti viri intelliguntur. De quibus dictum est: Qui numerat multitudinem stellarum. Sicut enim omnes stellae a sole illuminantur, ita sancti a Christo gloria coelestis regni glorificantur. Et sicut prae fulgore solis et vi maxima luminis ejus sidera obtunduntur, ita et omnis splendor sanctorum in comparatione gloriae Christi quodammodo obscuratur. Et quemadmodum stellae sibi differunt claritate, ita justorum diversitas meritorum discretione.



CAPUT XXV. De lapsu stellarum.

[1Kb] 1. Falsa autem opinio et vulgaris est, nocte stellas cadere, cum sciamus ex aethere lapsos igniculos [Col. 0997C] ire per coelum, portarique 38 ventis, vagique lumen sideris imitari; stellas autem immobiles fixasque permanere in coelo.

[1Kb] 2. Nam illud quod ait poeta:

Saepe etiam stellas vento impendente videbis
Praecipites coelo labi, noctisque per umbras
Flammarum longos a tergo albescere tractus.
Et iterum:

   . . . . . Lapsa per altum
Aere disperso trahere candentia sulcos
Sidera, et summis etiam quae fixa tenentur
Astra polis.
Sed hi poetae voluntarie ad opinionem vulgi se contulerunt. Caeterum philosophi, quibus curae est mundi quaerere rationem, illa asserunt quae superius memorata sunt.



CAPUT XXVI. De nominibus astrorum.
[Col. 0998A]

[1Kb] 1. Legitur in Job, dicente Domino: Nunquid conjungere vales micantes stellas Pleiades, et gyrum Arcturi poteris dissipare? Nunquid producis Luciferum in tempore suo, et vesperum super filios terrae consurgere facis? Et iterum alibi: Qui facit Arcturum, et Orionem, et Hyadas. Haec nomina stellarum dum in Scripturis legimus vanis deliramentis assensum non praebeamus, qui falsis opinionibus vocabula ista in astris ex hominum nominibus, vel aliarum creaturarum vocabulis imposuerunt. Ita enim stellarum quarumdam gentilium sapientes nomina, sicut et dierum, indiderunt.

2. Quod vero eisdem nominibus sacra utitur Scriptura, [Col. 0998B] non eorum idcirco vanas approbat fabulas, sed faciens ex rebus visibilibus invisibilium rerum figuras ea nomina pro cognitione ponuntur quae late sunt cognita, ut quidquid incognitum significat, facilius per id quod est cognitum humanis sensibus innotescat.

[1Kb] 3. Arcturus est ille quem Latini Septentrionem dicunt, qui septem stellarum radiis fulgens, in seipso revolutus rotatur, qui ideo Plaustrum vocatur, quia in modum vehiculi volvitur, et modo tres 39 ad summa elevat, modo quatuor inclinat. Hic autem in coeli axe constitutus semper versatur, et nunquam mergitur. Sed dum in seipso volvitur, et nox finitur.

4. Per hunc Arcturum, id est Septentrionem, Ecclesiam septenario virtute fulgentem intelligimus. Nam sicut in axe coeli Arcturus semper inclinatur [Col. 0998C] rursumque erigitur, ita et Ecclesia diversis quidem adversitatibus humiliatur, sed mox consurgens spe et virtutibus elevatur; et sicut ex tribus stellis et quatuor Septentrio efficitur, ita Ecclesia ex fide Trinitatis et operationibus quatuor virtutum principalium consummatur. Fide enim et operibus homo justificatur.

[1Kb] 5. Bootes, stella est quae Plaustrum, id est Septentrionem sequitur, qui etiam ab antiquis Arctophylax dicitur, sive minor Arctos. Unde et quidam eam Septentrionem dixerunt. Hanc spectant praecipue qui navigare noscuntur. De qua Lucanus:

   . . . . . . . Velox ubi nocte Bootes;
Quae cum orta fuerit, cito facit occasum.

[1Kb] 6. Pleiades sunt multae juges stellae quas etiam botrum appellamus a multitudine stellarum. Nam et [Col. 0999A] ipsae septem esse dicuntur, sed amplius quam sex nullus conspicere potest. Haec ab oriente surgunt, et appropinquante diei claritate stellarum ejus ordo distenditur. Pleiades autem ex pluralitate vocatae sunt, quia pluralitatem Graeci appellant. Has Latini Vergilias appellaverunt, eo quod vere oriantur, et eo magis caeteris praedicantur, quod his exorientibus aestas significatur, occidentibus hiems ostenditur, quod aliis penitus non est traditum signis.

[1Kb] 7. His autem stellis, ab eo quod septem sunt et splendide micant, sancti omnes septiformi spiritus virtute fulgentes significantur; 40 ab eo autem quod sibi vicinantur, sed non se contingunt, charitate proximos, et tempore divisos Dei praedicatores ostendunt.

[1Kb] 8. Orion stella est *. Hic autem Orion gladius dictus [Col. 0999B] est. Unde etiam eum Latini Jugulam vocant, sidus, ut videtur, armatum et stellarum luce terribile, quod ignorare magnae difficultatis est, adeo ut quamvis rudes oculos, tamen prae fulgoris splendore in seipsum rapiat. Hi quippe Oriones in ipso pondere temporis hiemalis exoriuntur, suoque ortu imbres et tempestates excitant, et maria terrasque perturbant.

9. Oriones autem significant martyres. Nam sicut isti nascuntur in coelo tempore hiemis, ita in Ecclesia martyres procedunt tempore persecutionis. Procedentibus Orionibus, mare turbatur et terra; obortis vero martyribus, terrenorum et infidelium corda tempestate jactantur.

[1Kb] 10. Lucifer, stella nitens, quae ominum maxima et clarior esse videtur. Nam quemadmodum sol et luna, [Col. 0999C] ita haec umbram facit. Ista igitur orientem solem praecedit, atque mane nuntians tenebras noctis lumine sui fulgoris dispergit. Cujus figura est Christus, qui, velut Lucifer, per Incarnationis mysterium producitur; per quem lux fidei, tanquam dies secutura, monstratur.

11. Lucifer autem bipertitus est: sic hujus pars sancta est, sicut Dominus in Apocalypsi de se et Ecclesia dicit: Ego sum genus et radix David, Stella splendida et matutina. Item: Qui vincit, dabo ei stellam matutinam. Pars autem alia Luciferi, diabolus esse dignoscitur. De quo scriptum est: Quomodo cecidisti de coelo, 41 Lucifer, qui mane oriebaris? et qui etiam in [Col. 1000A] coelo super stellas Dei dicit se sedem positurum, et cadens de coelo confringitur.

12. Vesperus est stella occidentalis noctem ducens. Hic solem occidentem sequitur, et tenebras succedentes praecedit. Hic autem Antichristi exprimit typum, qui tanquam vesper consurgit, ut ait Job, super filios terrae, ut caecae noctis successu carnalium corda offuscet. Quod ideo auctore Deo fit, quia pro infidelitate praecedenti, qua renuerunt Christo credere, Antichristum suscipere meruerunt.

[1Kb] 13. Cometes stella est quae velut comas luminis ex se fundit. Haec cum nascitur, aut regni mutationem fertur ostendere, aut bella, aut pestilentias surgere. De qua Prudentius ait: Tristis cometa intercedit. Et Lucanus:

[Col. 1000B] . . . . Et terris minitantem regna cometem.
Et Virgilius:

. . Nec diri toties arsere cometae.
Genethliaci autem omnes stellas erraticas quibusdam temporibus cometas fieri dicunt, et prout cuique sunt motus, ita secunda vel adversa portendere.

[1Kb] 14. Sirius stella est, quam vulgo Canem appellant. Sirius quippe appellata propter flammae candorem, quod ejusmodi sit ut prae caeteris lucere videatur. Haec oriens mundum ardoris nimio calore incendit, et aestu suo fructus exurit. Interdum et morbo afficit corpora, corrumpens aerem flagrantia ignis. Ab hac enim stella dies Caniculares nominantur, quoniam hi plus flagrant ardoribus quam totius aestatis tempus.



CAPUT XXVII. Utrum sidera animam habeant.
[Col. 1000C]

[1Kb] 1. Solet autem quaeri, ut ait sanctus Augustinus, utrum sol 42 et luna, et aliae stellae, corpora sola sint, an habeant rectores quosdam spiritus suos. Et si habent, utrum ab eis etiam vitaliter inspirentur, sicut animantur canes per animas animalium, an sola sine ulla permistione praesentia. Et dum motus alicujus corporis sine anima esse non possit, stellae, quae cum tanto ordine ac tanta ratione moventur, ut in nullo prorsus aliquando cursus earum impediatur, utrum animantes sint, et rationabiles videantur, non facile comprehendi potest.

[Col. 1001A] [1Kb] 2. Salomon autem cum diceret de sole: Gyrans gyrando vadit spiritus, et in circulos suos revertitur, ostendit ipsum solem spiritum esse, et quod animal sit, et spiret, et vigeat, et annuos orbes suos cursu expleat, sicut et poeta ait:

Interea magnum sol circumvolvitur annum.
Et alibi:

Lucentemque globum lunae, Titaniaque astra
Spiritus intus alit.
Quapropter, si corpora stellarum animas habent, quaerendum quid futurae sint in resurrectione.



CAPUT XXVIII. De nocte.

[1Kb] 1. Ambrosium in libro Hexaemeron legi dicentem: »Quaeritur qualiter spatium aeris occupet umbra [Col. 1001B] terrae efficiens nobis noctem, cum sol recedit a nobis diemque obducit, cum inferiora axis septentrionalis illuminat. Omne enim corpus umbram facit, et naturaliter umbra corpori adhaeret, adeo ut etiam pictores umbras corporum quae pinxerint nitantur exprimere, idque artis esse asserant non intermittere vim naturae.

[1Kb] 2. Ergo sicut in die cum a parte solis aliquod corpus hominis vel arboris occurrit, ex ea parte qua lumen repercutitur umbra subsistit; 43 sic cum recedente die sol ad eum locum pervenerit ubi occidere dicitur, ibi montium magnitudine a nobis separatur, sicque terrae objectu a septentrionali parte obumbratur aer, adeo ut nobis noctem efficiat haec ipsa umbra terrarum.



CAPUT XXIX. De tonitruo.
[Col. 1001C]

[2Kb] 1. Tonitrua autem ex fragore nubium generantur. Concepti enim intra sinum nubium ventorum spiritus versantur ibidem. Cumque vehementer sese erupturi eliserint, et virtutis suae mobilitate in quamlibet [Col. 1002A] partem eruperint, magno concrepant murmure, et in morem exsilientium de stabulis quadrigarum sonus fragoris ejus ad aures nostras emittitur.

2. Alias autem tonitruum divinae vocis superna est increpatio, sive clara praedicatio sanctorum, quae clamore forti per totum orbem terrarum in auribus fidelium perstrepit, per quod possit culpam suam admonitus agnoscere mundus.



44 CAPUT XXX. De fulminibus.

[2Kb] 1. Aiunt naturalium scrutatores causarum, quod ex collisione atque attritu nubium fulgura generentur ad instar silicum duriorum quos cum compulseris invicem sibi, medius ex his ignis elabitur, vel quemadmodum si lignum ligno ras, ignem emittit. Unde et Papinius:

[Col. 1002B] Fulguraque attritis quotiens micuere procellis.
Hac itaque ratione, cum nubila invicem in se fuerint collisa, illico fulmina mittuntur.

[1Kb] 2. Dehinc sequuntur tonitrua, quae licet sonitu tardiora sunt, praecedenti concussi luminis claritate, pariter tamen cum fulgure emittuntur. Sed eorum sonitus tardius penetrat aures quam oculos splendor fulguris, ad instar securis arborem procul caedentis, cujus quidem ante cernis ictum quam ad aures perveniat sonitus. Ergo nubium attritu fulmina nascuntur. Nunquam enim sereno coelo fulgura micuerunt. Unde et Virgilius:

Non alias coelo ceciderunt plura sereno
Fulgura.

[1Kb] 3. Fit enim fulmen nube, imbre et vento. Nam cum [Col. 1002C] ventus in nubibus vehementer agitatus est, sic incalescit, ut incendatur. Dehinc, ut praedictum est, fulgura et tonitrua simul exprimuntur. Sed illud celerius videtur quia clarum est, hoc autem tardius ad aures pervenit. Post fulminis autem jactum, ventorum [Col. 1003A] 45 erumpere violentiam, sicque furorem tempestatis quem in nubibus conclusi agebant exeuntes ad terras emittunt.

[1Kb] 4. Lucretius autem dicit fulmina ex minutis seminibus constare, ideo penetrabilia esse; ubicunque autem fulmen ceciderit, sulphuris odorem emittit. Virgilius:

Et late circum loca sulphure fumant,
Et Lucanus:

Aethereoque nocens fumabit sulphure ferrum.

[1Kb] 5. In fulminibus sanctorum accipiuntur miracula, claritate signorum ac virtutum micantia, atque ad intima cordis pervenientia. Sublimia loca amplius sentire dicuntur ventorum vel fulminis injuriam, quam humilior terra. Unde et Horatius:

Feriuntque summos
. . . . . . . Fulgura montes.
[Col. 1003B] Nimis autem excelsiora loca a tempestatibus esse secura, ut Olympus, qui celsitudine sua nec impetus ventorum, nec fulminum ictus sentit, quia nubes excedit.



CAPUT XXXI. De arcu.

[1Kb] 1. Clemens Romanus antistes et martyr ita scribit: »Arcus enim in aere ex imagine solis hoc modo formatur. Dum enim sol in nubibus rarescentibus [Col. 1004A] ex adverso refulserit, radiosque suos directa linea humor in nubilo transfundens impresserit, fit repercussio splendoris ejus in nubibus, e quibus fulgor emicans arcus speciem format. Sicut enim impressa cera anuli imaginem exprimit, sic nubes e contra ex rotunditate solis figuram sumentes, orbem efficiunt, et arcus effigiem fingunt. Apparet autem hic non semper, sed cum rarescunt nubila coeli. Nam rursus cum in se coeunt nubes atque densantur, confestim arcus forma resolvitur. In nubium enim densitate arcus aerem in perfecto gyro complectitur. Denique sine sole et 46 nubibus nunquam apparet arcus, quia ex typo radii solis species ejus formatur.«

[5Kb] 2. Quadricolor enim est, et ex omnibus elementis in se rapit species. De coelo enim trahit igneum [Col. 1004B] colorem, de aquis purpureum, de aere album, de terris colligit nigrum. Hic autem arcus, pro eo quod a sole resplendet in nubibus, Christi gloriam indicat in prophetis, ac doctoribus refulgentem. Alii ex duobus 47 coloribus ejus, id est aquoso et igneo, duo judicia significari dixerunt. Unum per quod dudum impii perierunt in diluvio; alterum, per quod postmodum peccatores cremandi sunt in inferno.



CAPUT XXXII. De nubibus.
[Col. 1005A]

[1Kb] 1. Notandum est ex libro Job, quod cogitur aer iste visibilis, ut conglobetur; conglobatus autem in nubes vertitur. Sic ipse dicit: Subito aer cogitur in nubibus, et ventus transiens fugabit eas (Job. XXXVII, 21.) Et Virgilius:

Consurgunt venti, atque in nubem cogitur aer.
Nubes autem sancti praedicatores intelliguntur, qui verbi divini pluviam credentibus fundunt.

2. Aer autem iste inanis et tenuis vacuas hominum mentes vagasque significat, qui tamen densatus in nubes vertitur, quia collectae ab inanitate fidelium mentes fide solidantur. Et sicut ex aere inani fiunt nubes pluviales, sic ad fidem de mundi vanitate colliguntur sancti praedicatores. Nubes autem dictae quod [Col. 1005B] aethera obtegant, unde et nuptae dicuntur, quod vultus suos velent. Unde et Neptunus, quod nube et mari terram tegat.



48 CAPUT XXXIII. De pluviis.

[1Kb] 1. Legitur in Amos propheta: Qui vocat aquas maris, et effundit eas super faciem terrae (Amos IX, 6). Aquae enim amarissimae maris vapore subtili calore aereo suspenduntur, instar medicinalis cucurbitae, quae calore superioris circuli humorem, et sanguinem sursum trahit. Hujusmodi itaque ratione aquae maris per tenuissimos vapores in aere suspensae paulatim concrescunt, ibique igne solis decoctae in dulcem pluviarum saporem vertuntur.

[Col. 1005C] 2. Dehinc gravescente nube modo vi expressae ventorum, modo solis calore dissolutae, in terrae faciem asperguntur. A nubibus ergo rapiuntur aquae maris, et iterum ab ipsis reduntur in terras. Sed, sicut diximus, ut dulces possint esse in pluviis, coquuntur igne solis. Alii autem dicunt non tantummodo aquis maris nubes concrescere, sed etiam exhalantis terrae vaporibus, nebulas adolescere, quibus densatis coactisque nubes altius surgere. Atque iisdem labentibus pluvias effundere.

[1Kb] 3. Nubes autem, ut praediximus, apostoli significantur atque doctores. Pluviae ergo nubium eloquia sunt apostolorum, quae quasi guttatim, id est, sententialiter veniunt, sed abundantius doctrinae fecunditatem infundunt.



CAPUT XXXIV. De nive.

[Col. 1005D] [1Kb] 1. Ait Ambrosius quod plerumque glacialibus [Col. 1006A] ventorum flatibus rigentes aquae solidantur in nivem, et rupto aere nix funditur.



49 CAPUT XXXV. De grandine.

1. Simili quoque ratione grandinum coagulatio fit. Aquae enim nubium rigore ventorum stringuntur in glaciem, atque durescunt. Dehinc glacies ipsa partim fragore ventorum comminuta in fragmina, partim solis vapore resoluta, frustatim ad terras elabitur. Quod autem rotunda videtur, hoc solis calor efficit, et mora refrenantis aeris, dum per longum spatium a nubibus usque ad terras decurrit.

2. Figuraliter namque grando perfidiae duritia est, torpore malitiae frigida; nix autem homines increduli sunt, frigidissimi atque pigri, et in infima torpore [Col. 1006B] mentis depressi. Item alio intellectu nives sunt homines dilectione frigentes, qui etsi existant candidi puritate baptismatis, non fervent spiritu charitatis.



CAPUT XXXVI. De ventis.

[1Kb] 1. Ventus est aer commotus et agitatus, approbante Lucretio:

Ventus enim fit ubi est agitando percitus aer.
Quod etiam in loco tranquillisimo et ab omnibus ventis quieto brevi flabello approbari potest, quo etiam muscas abigentes aerem commovemus, flatumque sentimus. Quod cum evenerit occultiori quodam motu coelestium vel terrenorum corporum per magnum spatium mundi ventus vocatur ex diversis partibus coeli nomina etiam diversa sortitus.

[Col. 1006C] [1Kb] 2. Quidam autem aiunt, eo quod ex aquis aer, ex aere venti nascuntur. Clemens autem dicit: Eo quod montes excelsi certis quibusdam habentur in locis, et ex his velut compressus, et coangustatus 50 aer ordinatione Dei cogatur, et exprimatur in ventos, quorum inspiramine et fructus germen concipiat, aestivusque ardor temperiem sumat, cum Pleiades ignitae solis ardoribus incanduerint.

3. Venti autem, interdum angelorum intelliguntur spiritus, qui a secretis Dei ad salutem humani generis per universum mundum mittuntur. Item nonnunquam venti incentores spiritus poni solent, pro eo quod malae suggestionis flatu ad terrena desideria iniquorum corda succendunt, secundum quod scriptum est: Tollet eum ventus urens (Job. XXVII, 21).



CAPUT XXXVII. De nominibus ventorum.

[Col. 1006D] [1Kb] 1. Primus ventorum cardinalis, Septentrio, frigidus [Col. 1007A] et nivalis, flat rectus ab axe, et facit arida frigora et siccas nubes. Hic et Aparctias. Circius, qui et Thrascias, hic a dextris Septentrionis intonans facit nives, et grandinum coagulationes. Aquilo ventus qui et Boreas vocatur, ex alto flans, gelidus atque siccus, et sine pluvia, qui non discutit nubes, sed stringit; unde et non immerito diaboli formam induit, qui iniquitatis frigore gentilium corda constringit.

2. Secundus ventorum cardinalis Subsolanus, qui et Apeliotes. Hic ab ortu solis intonat, et est temperatus. Vulturnus ipse, qui et Caecias vocatur, dexterior Subsolani. Hic dissolvit cuncta atque desiccat. Eurus, ex sinistro latere veniens Subsolani Orientem nubibus irrigat.

[Col. 1007B] [1Kb] 3. Tertius ventorum Auster, plagae meridianae [Col. 1008A] cardinalis, qui et Notus, ex humili flans, humidus, calidus atque fulmineus, generans largas nubes, et pluvias laetissimas, solvens etiam flores. Euroauster, calidus ventus, a dextris intonat Austri. Libonotus, vel Austroafricus ventus est temperatus, calidus a sinistris Austri spirans.

51 4. Quartus est cardinalis Zephyrus, qui et Favonius ab Occidente interiori flans. Iste hiemis rigorem gratissima vice relaxat, flores producit. Africus, qui dicitur Lips ex Zephyri dextro latere intonans: hic generat tempestates, et pluvias, et facit nubium collisiones, et sonitus tonitruorum, et crebrescentium fulgorum visus, et fulminum impulsus. Corus, qui et Argestes, ex sinistra parte Favonii spirans, eo [Col. 1008B] flante, in Oriente nubila sunt, in India serena.
[Figure: [Figura] 15Kb]

[Col. 1007C] [4Kb] 5. Quosdam autem Tranquillus proprios locorum flatus propriis appellat vocabulis, quo ex numero sunt: in Syria Syrus, Carbasus in Cilicia, in Propontide Thracidas, in Attica Sciron, in Gallecia Circius, [Col. 1008C] in Hispania Sucronensis. Sunt praeterea quidam innumerabiles ex fluminibus, aut stagnis, aut finibus nominati. Duo sunt tamen extra hos ubique spiritus magis quam venti, aura et altanus.



52 CAPUT XXXVIII. De signis tempestatis vel serenitatis.
[Col. 1009A]

[9Kb] 1. Tempestas turbo est divini judicii, sicut propheta ait: Deus in tempestate, et turbine viae ejus (Nahum. I, 3). Serenitas autem gaudium est lucis aeternae. Signa autem tempestatum navigantibus Tranquillus in Pratis sic dicit: Mutatio tempestatis expectanda est in asperius, cum in nocturna navigatione scintillat ad remos, et ad gubernacula aqua. In Austrum venti mutatio est, cum lulligines, hirundinesve volant, aut cum delphini totos se saltibus ostendunt, et caudis aquam feriunt. Nam semper inde ventus oritur quo illi feruntur. Nec mirum est muta animalia divinare sub gurgite. Semper enim incipientis aurae motu aquae inclinantur, quam permutationem maris primi undarum incolae sentiunt. [Col. 1009B] Itaque propter impetum pugnant, sive metu, ne deferantur in littora; sive natura, ne aversorum cervices unda praecipitet. Quid ergo? Delphini tantum hanc injuriam timent? Imo et caeteri pisces. Sed hi tantum apparent, quia exsiliunt.

[1Kb] 2. Item Varro dicit signum esse tempestatis, dum de parte Aquilonis fulgurat, et dum de parte Euri intonat. Nigidius quoque ait: Luna si summo corniculo maculas nigras habuerit in primis partibus mensis, imbres fore; si in medio, tunc cum plena sint in ea cornicula, serenitatem. Certe si rubet, quasi aurum, ventos ostendit. Fit enim ventus ex aeris densitate, densitate obducta, sol et luna rubescunt. Item si cornua ejus tecta fuerint nebula, tempestas futura est.

53 [1Kb] 3. Aratus autem dicit, si Aquilonium cornu lunae [Col. 1009C] sit correctius, Aquilonem imminere. Item si cornu Australe sit erectius, Notum imminere. Quarta autem luna futurarum index certissima habetur aurarum. Unde et Virgilius dicit:

[Col. 1010A] Sin ortu in quarto, namque is certissimus auctor.
Plura neque obtusis per coelum cornibus ibit.
Totus et ille dies, et qui nascentur ab illis
Exactum ad mensem pluvia, ventisque carebunt.

[1Kb] 4. Item idem Virgilius dicit: Si sol ortu suo maculosus sit, atque sub nube latens, aut si dimidia parte apparuerit, imbres futuros. Item Varro ait: Si exoriens concavus videbitur, ita ut in medio fulgeat, et radios faciat partim ad Austrum, partim ad Aquilonem, tempestatem humidam et ventosam.

[1Kb] 5. Item idem, Si sol, inquit, rubeat in occasu, sincerus fere dies erit: si palleat, tempestates significat. Nigidius quoque: Si pallidus, inquit, sol in nigras nubes occidat, Aquilonem ventum significat. Item Dominus in Evangelio: Si facto, inquit, vespere rubicundum fuerit coelum, mane serenum erit. Si mane rutilat triste coelum, [Col. 1010B] tempestas futura erit, et cum Auster ventus flaverit, aestus erit.



CAPUT XXXIX. De pestilentia.

[1Kb] 1. Pestilentia est morbus late vagans, et contagio suo, quaeque tetigerit, polluens. Haec enim aegritudo non habet spatium temporis quo aut vita speretur aut mors, sed repentinus languor simul cum morte venit. Quae sit vero causa hujus pestilentiae 54 quidam dixerunt: Quando pro peccatis hominum plaga, et correptio terris injicitur, tunc aliqua ex causa, id est, aut siccitatis, aut caloris vi, aut pluviarum intemperantia aer corrumpitur. Sicque, naturalis ordinis perturbata temperie, inficiuntur elementa, et fit corruptio aeris, et aura pestilens, et oritur pernicies, et curruptelae [Col. 1010C] vitium in homines, et caetera animantia. Unde et Virgilius:

Corrupto coeli tractu miserandaque venit,
Arboribusque satisque lues.

[Col. 1011A] [2Kb] 2. Item alii aiunt pestifera semina rerum multa ferri in aerem, atque suspendi, et in externas coeli partes, aut ventis, aut nubibus transportari. Deinde quaqua feruntur, aut cadunt per loca et germina cuncta ad animalium necem corrumpunt; aut suspensa manent in aere, et cum spirantes auras, illa quoque in corpus pariter absorbemus, atque inde languescens morbo corpus, aut ulceribus tetris, aut percussione subita exanimatur. Sicut enim coeli novitate, vel aquarum corpora advenientium tentari consueverunt, adeo ut morbum concipiant, ita etiam aer corruptus ex aliis coeli partibus veniens, subita clade corpus corrumpit, atque repente vitam exstinguit.



55 CAPUT XL. De Oceano.

[Col. 1011B] [1Kb] 1. Cur Oceanus in se reciprocis aestibus revertatur, quidam aiunt in profundis Oceani esse quosdam ventorum spiritus, veluti mundi nares per quas emissi anhelitus, vel retracti alterno accessu recessuque, nunc evaporante spiritu efflent maria, nunc retrahente reducant. Quidam autem volunt cum augmento lunari crescere Oceanum, et tanquam ejus quibusdam spirationibus retrorsum trahatur, et iterum ejusdem impulsu ac retractu, in mensuram propriam refundatur.

[1Kb] 2. Alii quoque Oceani undis alii sidera dicunt, solemque de Oceano aquam haurire ignibus suis, et circum omnia sidera fundere, ut ea temperet, quia sunt ignea. Unde dicunt quia cum haurit undas, erigit Oceanum. Sed utrum ventorum spiritu aquae erigantur, [Col. 1011C] an lunari cursu increscant, an sole trahente decrescant, hoc soli Deo cognitum est, cujus et opus mundus est, solique omnis mundi ratio nota est.

[Col. 1012A] [1Kb] 3. Oceani autem magnitudo incomparabilis, et intransmeabilis latitudo perhibetur. Quod etiam Clemens discipulus apostolorum visus est indicare, cum dicit: Oceanus intransmeabilis est, et hi qui ultra eum sunt mundi. Philosophi autem aiunt quod post Oceanum terra nulla sit, sed solo denso aere nubium contineatur 56 mare, sicut et terra subterius, ideo et Lucanus:

Cum mare convolvit gentes, cum littora Thetys
Noluit ulla pati coelo contenta tenere,
Tunc quoque tanta malis moles crevisset in astra,
Ni superum rector pressisset nubibus undas.



CAPUT XLI. Cur mare non crescat.

[1Kb] 1. Cur mare majus non fiat, ac tantis fluviorum copiis nullatenus crescat, Clemens episcopus dicit, [Col. 1012B] eo quod naturaliter salsa aqua fluentum dulce in se receptum consumat, eo quod fit ut illud salsum maris elementum quantascunque recipit copias aquarum, nihilominus exhauriat. Adde etiam quod venti rapiunt, et vapor calorque solis assumit. Denique videmus lacus multasque lacunas parvo sub momenti spatio ventorum flatibus solisque ardore consumi. Salomon autem dicit: Ad locum unde exeunt, flumina revertuntur (Eccles. I, 7).

2. Ex quo intelligitur mare ideo non crescere, quod etiam per quosdam occultos profundi meatus aquae revolutae ad fontes suos refluant, et solito cursu per suos amnes recurrant. Mare autem propterea factum est, ut omnium cursus fluviorum recipiat. Cujus cum sit altitudo diversa, indiscreta tamen dorsi ejus aequalitas. [Col. 1012C] Unde aequor appellatum creditur, quod superficies ejus aequalis sit; physici autem dicunt mare altius esse terris.



CAPUT XLII. Quare mare salsam habeat aquam.
[Col. 1013A]

[1Kb] 1. Rursus Ambrosius doctor docuit dicens: Mare idcirco dicunt 57 veteres salsas, atque amaras habere aquas, pro eo quod ea quae ex diversis fluviis in id influunt, solis ardore, ac ventorum flatibus absumantur, tantumque diurno vapore consumi, quantum per singulos dies ex omnibus amnium cursibus in ipsum invehitur. Quod etiam solis ratione fieri perhibetur, qui quod purum, ac leve est ad se rapit, quod vero grave ac terrenum reliquit, quod etiam amarum et impotabile sit.



CAPUT XLIII. De Nilo.

[1Kb] 1. Aegyptus aeris calorem semperque solem habet; nunquam imbres vel nubes recipit, cujus loca [Col. 1013B] Nilus fluvius aestatis tempore inundat, quo pro pluviis utuntur. Oritur enim fluvius idem inter Austrum et Ortum. Etesiarum autem flatus a Zephyri parte, id est, ab Occiduo flat, et habet certum tempus. Nascuntur enim mense Maio, quarum flatus initio languens est, sed per dies augescit.

2. Nam flant ab hora sexta in decimam. Harum igitur flatu resistente undis, oppositisque etiam ostiis ejus, quibus in mare influit, arenarum cumulis, Nili fluctus intumescunt, ac retro reverti coguntur. Sicque aquae erumpentes propelluntur in Austrum. Quibus congestis, Nilus in Aegyptum erumpit. Quiescentibus quoque Etesiis, ruptisque arenarum cumulis, rursus in suum alveum redit fluvius.



CAPUT XLIV. De nominibus maris et fluminum.
[Col. 1013C]

[1Kb] 1. In Pratis Tranquillus sic asserit dicens: Externum [Col. 1014A] mare Oceanus est, internum, quod ex Oceano fluit, superum, et inferum, quibus 58 Italia alluitur. Ex his superum Adriaticum dicitur, et Tuscum inferum.

[1Kb] 2. Fretum angustum, quasi fervens mare, ut Siculum et Gaditanum. Aestuaria sunt omnia per quae mare vicissim tum accedit, tum recedit. Altum, proprie mare profundum. Vada, quibus in mari potest stari, quae Virgilius brevia appellat, quae eodem Graeci brachya.

[2Kb] 3. Sinus majores recessus maris dicuntur, ut Caspius, Arabicus, Indicus. Minores autem anguli, ut Paestanus, Amyclanus, et caeteri similes. Flustra motus maris sine tempestate fluctuantis. Naevius in Bello Punico sic ait: Onenariae onustae stabant in flustris, ac si diceret in salo.

[Col. 1014B] [1Kb] 4. Moles, quae eminent, et procurrunt mari. De quibus Pacuvius: Omnes latebras sublata mole obtrusas. Sinus caecus fluctus tumens, necdum tamen canus. De quo Atta in Togatis sic ait: 59 Pro populo fluctus caecos faciunt per discordiam. Et Augustus, inquit, Nos venimus Neapolim fluctu quidem caeco.

[1Kb] 5. Ditus, quidquid aqua alluit, Flumen omnis humor, qui vel modice fluit. Torrens fluvius, qui pluvia crescit, siccitate torrescit: de quo Pacuvius: Flammeo vapore torrens terrae. Ostia exitus fluminum in mare. Tollae aquarum projectus, quales sunt in Aniene flumine quam maxime praecipites.



CAPUT XLV. De positione terrae.

[Col. 1014C] [1Kb] 1. Qualiter terra super aerem fundata libratis credatur stare ponderibus, sic dicit Ambrosius: »De [Col. 1015A] Terrae autem qualitate, sive positione sufficiat secundum Scripturam Job sciendum quia suspendit terram in nihilo.« Philosophi quoque similiter opinantur, aere denso terram sustineri, et quasi spongiam mole sua immobilem pendere, sicque, ut aequali motu hinc atque inde, veluti alarum suffulta remigiis, ex omni parte librata propendeat, nec in partem possint inclinari alteram.

2. Verumtamen, utrum, densitate aeris sustineatur, an super aquam pendeat, quia scribitur qui fundavit terram super aquas (Psal. CXXXV, 6); vel quomodo aer mollis tantam mollem possit sustentare terrenam; aut si super aquas est tam immane pondus, quomodo non demergatur; aut quomodo aequitatis libram teneat ne in alteram partem propensa incumbat; hoc nulli [Col. 1015B] mortalium scire fas est, nec nobis discutere, aut perscrutari licet cuiquam tantam divinae artis excellentiam, dum constet eam lege majestatis Dei aut super aquas, aut super nubes stabilem permanere. Quis enim, inquit, Salomon, sufficit narrare opera illius, aut quis investigabit magnalia ejus? Ergo quod mortalium naturae secretum est, divinae potentiae relinquendum est.



60 CAPUT XLVI. De terraemotu.

[1Kb] 1. Sapientes dicunt terram in modum spongiae esse, conceptumque ventum rotari, et ire per cavernas. Cumque tantum ierit, quantum terra capere non possit, huc atque illuc ventus fremitum et murmura mittit. Dehinc quaerentis vi viam evadendi, dum [Col. 1015C] sustinere eum terra non potuerit, aut tremit, aut dehiscit, ut ventum egerat. Inde autem fieri terraemotum, dum universa ventus inclusus concutit.

[1Kb] 2. Unde et Sallustius: Venti, inquit, per cava terrae praecipitati, rupti aliquot montes, tumulique sedere. Ergo, ut diximus, tremor terrae, vel spiritu venti per cava terrae, vel ruina inferiorum, motuque undae existit. Sic enim et Lucanus ait:

   Terraque dehiscente
Insolitis . . . . . tremuerunt motibus Alpes.

3. Terraemotum autem illic assidue fieri, ubi cava terrarum sunt, in quibus venti ingrediuntur, et faciunt terraemotum. Nam ubi arenosum est, aut solida est terra, non ibi fit terraemotus. Terrae autem motio pertinet ad judicium, quando peccatores et terreni homines spiritu oris Dei concussi commovebuntur. [Col. 1015D] Item terrae commotio hominum terrenorum est, ad fidem conversio. Unde scriptum est: Pedes ejus steterunt, et mota est terra, utique ad credendum.



CAPUT XLVII. De monte Aetna.
[Col. 1016A]

[1Kb] 1. De monte autem Etna Justinus in libro Historiarum ita scribit, dicens: Siciliae tellus tenuis, ac fragilis, et cavernis quibusdam, 61 fistulisque ita penetrabilis, ut ventorum tota ferme flatibus pateat, necnon et ignibus generandis nutriendisque soli ipsius naturalis materia, quippe intrinsecus strata sulphure et bitumine traditur. Quae res facit ut spiritu cum igne introrsus colluctante frequenter et compluribus locis nunc vapores, nunc fumum eructet.

2. Inde denique Aetnae montis per tot saecula durat incendium, et ubi acrior per spiramenta cavernarum ventus incubuit, arenarum moles egerunt. Accedunt et perpetua fomenta insularum Aeolidum, veluti ipsis [Col. 1016B] undis alatur incendium, neque enim in tam angustis terminis aliter durare tot saecula tantus ignis potuisset, nisi et humoris nutrimentis aleretur.

3. Hinc igitur fabulae Scyllam et Charybdim peperere. Hinc latratus auditus, hinc monstra, hinc reddita simulacra, dum navigantes, magnis vorticibus pelagi dissidentis, exterriti, latrare putant undas, quas sorbentis aestus vorago collidit. Eadem causa etiam Aetnae montis perpetuos ignes facit. Nam aquarum ille concursus raptum secum spiritum in imum fundum trahit, atque ibi suffocatum tandiu tenet, donec, per spiramenta terrae diffusus, nutrimenta ignis incendat.

[1Kb] 4. Constat autem ad exemplum gehennae, cujus ignis perpetua incendia spirabunt ad puniendos peccatores, qui cruciabuntur in saecula saeculorum. [Col. 1016C] Nam sicut isti montes in tanta temporis diuturnitate usque nunc flammis aestuantibus perseverant, ita ut nunquam exstingui possint, sic ignis ille ad crucianda corpora damnatorum finem nunquam est habiturus.



CAPUT XLVIII. De partibus terrae.

[1Kb] 1. Nunc terrae positionem definiemus, et mare quibus locis interfusum 62 videatur, ordine exponemus. Terra, ut testatur Hyginus, mundi media regione collocata, omnibus partibus coeli aequali dissidens intervallo centrum obtinet. Oceanus autem regione circumductionis sphaerae profusus, prope totius orbis alluit fines. Itaque et siderum signa occidentia in eum cadere existimantur.

[1Kb] 2. Regio autem terrae dividitur trifariam, e quibus [Col. 1016D] una pars Europa, altera Asia, tertia Africa vocatur. Europam igitur ab Africa dividit mare ab extremis oceani finibus, et Herculi columnis. Asiam autem, [Col. 1017A] et Libyam cum Aegypto disterminat ostium Nili fluvii, quod Canopicum appellatur. Asiam ab Europa Tanais dividit bifariam se conjiciens in paludem, quae Maeotis appellatur. Asia autem, ut ait beatissimus Augustinus, a meridie per orientem usque ad septentrionem pervenit. Europa vero a septentrione usque ad occidentem, atque inde Africa ab occidente usque ad meridiem.

[Col. 1018A] [1Kb] 3. Unde videntur orbem dimidium duae tenere, Europa, et Africa. Alium vero dimidium sola Asia. Sed ideo illae duae partes factae sunt, quia inter utramque ab Oceano ingreditur, quidquid aquarum terras influit, et hoc mare Magnum nobis facit. Totius autem terrae mensuram geometrae centum octoginta milium stadiorum aestimaverunt.




[Col. 1017]
SANCTI ISIDORI HISPALENSIS EPISCOPI CHRONICON [* 1Kb] . (C)



Praefatio.

[Col. 1017] 63 [699Kb] 1. Brevem temporum seriem per generationes et regna primus ex nostris Julius Africanus, sub imperatore Marco Aurelio Antonio, simplici historiae stylo elicuit. Deinde Eusebius Caesariensis episcopus, 64 atque sanctae memoriae Hieronymus presbyter, chronicorum canonum multiplicem ediderunt historiam regnis simul et temporibus ordinatam.

[2Kb] 2. Post hos alii atque alii, inter quos praecipue Victor Tunnensis Ecclesiae episcopus, recensitis praedictorum [Col. 1019] historiis, gesta sequentium aetatum usque ad consulatum Justini Junioris explevit. Horum nos temporum summam, ab exordio mundi usque ad Augusti Heraclii et Sisebuti Gothorum regis principatum, quanta potuimus brevitate, notavimus, adjicientes e latere descendentem lineam temporum, cujus indicio summa praeteriti saeculi cognoscatur.



Prima aetas saeculi.
[Col. 1019A]

[1Kb] 1. Rerum omnium creaturas sex diebus Deus formavit. Primo die condidit lucem, secundo firmamentum coeli, tertio speciem maris et terrae, quarto sidera, quinto pisces et volucres, sexto bestias 65 atque jumenta, novissime ad similitudinem suam primum hominem Adam.

[2Kb] 2. [230 ab orb. c.] Adam, annorum CCXXX, genuit Seth, qui pro Abel natus est, interpretaturque resurrectio, quia in ipso resuscitatum est semen justum, quod est filiorum Dei.

[435] Seth, annorum CCV, genuit Enos, qui primus coepit invocare nomen Domini.

[625] Enos, annorum CXC, genuit Cainam, cujus nomen interpretatur natura Dei. Per idem tempus [Col. 1019B] Cain primus ante diluvium civitatem condidit, quam de sola multitudine suae posteritatis implevit.

[2Kb] 3. [795] Cainam, annorum CLXX, genuit Malaleel, cujus nomen dicitur plantatio Dei.

[Col. 1020A] [960] Malaleel, annorum CLXV, genuit Jared, qui interpretatur descendens, sive roborans.

[1122] Jared, annorum CLXII, genuit Enoch, qui translatus est a Deo, qui etiam nonnulla scripsisse 66 fertur; sed ob antiquitatem, suspectae fidei a Patribus refutata sunt.

[2Kb] 4. [1287] Enoch, annorum CLXV, genuit Mathusalem, qui juxta annorum seriem vixisse XIV annis post diluvium reperitur. Sed non reperitur in arca fuisse, propter quod eum nonnulli cum patre suo Enoch, qui translatus fuerat, aliquantulum fuisse, donec diluvium praeteriret, falsa opinione existimant. Hac generatione concupierunt filii Dei filias hominum.

[1404] Mathusalem, annorum CLXVII, genuit Lamech. [Col. 1020B] Hac generatione gigantes nati sunt. Hac quoque aetate Jubal ex genere Cain artem musicam reperit, cujus etiam frater Tubal Cain aeris ferrique artium inventor fuit.

[Col. 1021A] [1Kb] 5. [1642] Lamech, annorum CLXXXX, genuit Noe, qui divino oraculo arcam aedificare jubetur, anno aetatis suae quingentesimo. His temporibus, ut refert Josephus, scientes illi homines quod aut igne, aut aquis, perire poterant, in duabus columnis, ex latere et lapide factis, studia sua conscripserunt, ne deleretur memoria eorum quae sapienter invenerant. Quarum lapidea columna fertur diluvium evasisse, et hactenus in Syria permanere.

[105Kb] 6. [2242] Noe anno sexcentesimo factum legitur diluvium, cujus arcam Josephus sedisse refert in montes Armeniae, qui vocantur 67 Ararat. Fuerunt autem Noe filii tres, ex quibus septuaginta duae gentes sunt ortae, id est, quindecim de Jephet, triginta de Cham, viginti septem de Sem.

[Col. 1022A] Finitur prima aetas per annos IIMCCXLII.



Secunda aetas saeculi.

[2Kb] 7. [2244] Sem anno secundo post diluvium, cum centum esset annorum, genuit Arphaxad, a quo gens Chaldaeorum exorta est. Iste 68 Sem fertur fuisse Melchisedech, qui primus post diluvium condidit urbem Salem, quae nunc vocatur Jerusalem.

[2Kb] 8. [2379] Arphaxad, annorum CXXXV, genuit Sala, a quo antiqui Salamitae, vel Medi.

[2509] Sala, annorum CXXX, genuit Heber, a quo Hebraei nuncupati sunt.

[3Kb] 9. [2643] Heber, annorum CXXXIV, genuit Phaleg, cujus tempore turris Babel aedificata est, factaque linguarum divisio. Hujus turris altitudo quatuor millia dicitur tenere passuum, paulatim a latioribus [Col. 1023A] 69 in angustias coarctata, ut pondus imminens facilius sustentaretur. Describunt ibi templa marmorea, lapidibus pretiosis, auroque distincta, et multa alia, quae videntur incredibilia. Hanc turrim Nembrot gigas construxit, qui post confusionem linguarum migravit inde ad Persas, eosque ignem colere docuit.

[1Kb] 10. [2773] Phaleg, annorum CXXX, genuit Rehu. His temporibus primum templa constructa sunt, et quidam principes gentium, tanquam dii, adorari coeperunt.

[2905] Rehu, annorum CXXXII, genuit Seruch, sub quo Scytharum regnum exortum est, ubi primus regnavit Tanaus.

[3035] Seruch, annorum CXXX, genuit Nachor. Aegyptiorum regnum sumit principium, ubi primus [Col. 1023B] regnavit Zoes.

[2Kb] 11. [3114] Nachor, annorum LXXIX, genuit Thare, sub quo regnum Assyriorum Sicyoniorumque exoritur. Sed primus in Assyriis regnavit 70 Belus, [Col. 1024A] quem quidam Saturnum existimant, primusque in Sicyoniis Aegialeus, a quo Aegialea nuncupata est, quae hactenus Peloponnesus vocatur.

[1Kb] 12. [3184] Thare, annorum LXX, genuit Abraham. Per idem tempus Ninus rex Assyriorum regnavit, qui primus bella instituit, et armorum instrumenta invenit. Hac aetate magica ars in Perside a Zoroaste Bactrianorum rege reperta est. A Nino rege occiditur. Muri quoque. Babyloniae a Semiramide regina Assyriorum aedificantur.

A diluvio usque ad nativitatem Abrahae, anni DCCCCXLII.

Finitur secunda aetas per annos IIIMCLXXXIV.



Tertia aetas.

[1Kb] 13. [3284] Abraham annorum C, genuit Isaac, [Col. 1024B] ex Sara libera. Nam primum ex ancilla Agar genuerat Ismael, a quo Ismaelitarum gens qui postea Agareni, ad ultimum Saraceni sunt dicti.

[2Kb] 14. [3344] Isaac, annorum LX, genuit geminos, quorum primus Esau, a quo 71 Idumaei, secundus [Col. 1025A] Jacob, qui cognominatus est Israel, a quo et Israelitae sunt nuncupati. Hoc tempore regnum Graecorum inchoat, ubi primus regnavit Inachus.

[7Kb] 15. [3435] Jacob, annorum XCI, genuit Joseph. His temporibus Serapis, Jovis filius, Aegyptiorum rex, moriens, in deos transfertur, et Memphis civitas in Aegypto conditur. Tunc apud lacum Tritonidem Minerva in specie virginali apparuit, quae plurimis claruisse ingeniis praedicatur. Haec enim inventrix fabricae fuisse dicitur, clypeum et arcum haec reperit, ordiri telam et colorare lanas haec docuit. Hac etiam aetate Phoroneus rex Inachi filius claruit, qui primus in Graecia leges judiciaque instituit.

[15Kb] 16. [3545] Joseph vixit annos CX. Ex hoc tempore Graecia, Argo regnante, habere segetes coepit, [Col. 1025B] delatis aliunde seminibus.

[3689] Hebraeorum servitutis in Aegypto anni CXLIV post obitum Joseph reperiuntur. His temporibus Prometheus fuisse scribitur, quem fingunt fabulae de luto formasse homines. Tunc etiam [Col. 1026A] frater ejus Atlas astrologiam reperit, motumque coeli et rationem primus consideravit. Tunc fuit et Mercurius, nepos Atlantis, multarum artium peritus. 72 Et ob hoc post mortem in deos translatus. Hac etiam aetate primus Proclytus quadrigam junxit, eodemque tempore Cecrops Athenas condidit, et ex nomine Minervae Atticos Athenienses vocavit. Iste etiam bovem immolans primus in sacrificio gentili ritu Jovem adorari praecepit. Hoc tempore in Graecia Corinthus condita, ibique picturae ars a Cleanthe reperta est. Tunc primi Curetes et Corybantes modulatam in armis saltationem et consonam invenerunt. Tunc etiam fuisse scribitur in Thessalia sub Deucalione factum diluvium et Phaethontis fabulosum incendium.

[Col. 1026B] [1Kb] 17. [3729] Moyses annos XL in eremo rexit populum de servitute Aegyptia liberatum. Hoc tempore Judaei per Moysem simul cum lege et litteras habere coeperunt. Tunc templum Delphis constituitur; vitis in Graecia invenitur.

[Col. 1027A] 73 [1Kb] 18. [3756] Josue, successor Moysi, regit populum annos XXVII. His temporibus primus Erichthonius, Atheniensium princeps, in Graecia quadrigam junxit.

[15Kb] 19. [3796] Othoniel, annos XL. Cadmus regnat Thebis, qui primus Graecas litteras invenit. Per idem tempus Linum et Amphion primi tunc apud Graecos in musica arte claruerunt: Idaeique Dactyli ferrum metalium in Graecia eodem tempore invenerunt.

[1Kb] 20. [3876] Aod, annos LXXX. His temporibus fabulae fictae sunt: de Triptolemo, quod, jubente Cerere, serpentium pinnis gestatus, indigentibus frumenta volando distribuerit; de Hippocentauris, quod equorum hominumque fuerint natura permisti; [Col. 1027B] de Cerbero tricipite inferorum cane; de Phryxo et Helle ejus sorore, quod ariete vecti per mare tranaverint; de Gorgone meretrice, quod crinita serpentibus fuerit, et aspicentes se convertebat in lapides; de Bellerophonte, quod equo pennis volante sit victus; de Amphione, quod citharae cantu, lapides et saxa commoverit.

74 [1Kb] 21. [3916] Debbora, annos XL. Per idem tempus Apollo citharam condidit, et medicinae artem [Col. 1028A] invenit. Fabula quoque tunc ficta de fabro Daedalo, et de Icaro ejus filio, quod aptatis sibi pennis volaverint. Hac aetate primus regnat Latinis Picus, qui fertur fuisse Saturni filius.

[1Kb] 22. [3956] Gedeon, annos XL. Hac aetate urbs Tyria construitur. Alter quoque Mercurius lyram reperit, et Orpheo tradidit. Hoc tempore Philemon primus apud Pythium chorum instituit. Tunc etiam dicitur fuisse magister Herculis Thrax Linus, in arte musica clarus, Argonautarum quoque navigatio tunc scribitur.

23. [3959] Abimelech, annos III. Iste septuaginta fratres suos interfecit. Hercules Ilium vastavit, et in Libya Antheum palaestricae artis inventorem interemit.

[1Kb] 24. [3982] Thola, annos XXIII. Hujus temporibus in Troja, post Laomedonta, regnavit Priamus. Tunc fabula [Col. 1028B] ficta est de Minautoro bestia labyrintho inclusa.

[1Kb] 25. [4004] Jair, annos XXII. Per idem tempus Hercules agonem olympicum 75 instituit. Carmentis nympha Latinas litteras reperit.

[1Kb] 26. [4010] Jephte, annos VI. Hujus tempore Hercules, quinquagesimum secundum annum agens, ob morbi dolorem sese flammis injecit. Per idem tempus Alexander Helenam rapuit, Trojanumque bellum decennale surrexit.

[Col. 1029A] [4017] Abesan, annos VII. Amazones primum arma sumpserunt.

[4025] Abdon, annos VIII. Hujus anno tertio Troja capta est, et Aeneas Italiam venit.

[1Kb] 27. [4045] Sampson, annos XX. Ascanius Aeneae filius Albam condidit. Ulyssis quoque fabulae, sive Syrenarum, eodem tempore fictae sunt.

[2Kb] 28. [4085] Heli sacerdos annos XL. Arca Testamenti ab alienigenis capitur. Regnum Sicyoniorum finitur.

[4125] Samuel et Saul, annos XL. Lacedaemoniorum regnum exoritur. Atque in Graecia Homerus primus poeta 76 fuisse putatur. A promissione Abrahae usque ad David anni DCCCCXL.

Finitur tertia aetas per annos IIIIMCXXV.



Quarta aetas saeculi.
[Col. 1029B]

[1Kb] 29. [4165] David regnat annos XL. Codrus, Atheniensium rex, sponte se pro salute patriae hostibus offerens [Col. 1030A] interimitur. Et Carthago a Didone aedificatur, prophetantibus in Judaea Gath, Nathan et Asapaht.

[1Kb] 30. [4205] Salomon regnat annos XL. Iste quarto regni sui anno templum Jerosolymis aedificavit, consummavitque anno octavo.

[1Kb] 31. [4222] Roboam regnat annos XVII. Regnum Israel a Juda dividitur, sub quo decem tribus a duabus separatae sunt, et reges in Samaria habere coeperunt. Hac aetate Samos conditur, et sibylla Erythraea illustris habetur.

[3Kb] 32. [4225] Abia regnat annos III. Sub quo Hebraeorum pontifex maximus Abimelech insignis est habitus.

[4266] Asa regnat annos XLI 77 Prophetabant in Judaea Achias, Amos, Jehu, Joel, et Azarias,

[4291] Josaphat regnat annos XXV. Prophetabant [Col. 1030B] Elias, et Eliseus, et Abdias, Azarias, et Michaeas.

[4299] Joram regnat annos VIII. Prophetabant Elias, et Eliseus, et Abdias.

[Col. 1031A] [4300] Ochozias regnat annum I. Elias rapitur, cujus septem insignia miracula numerantur.

[2Kb] 33. [4307] Athalia regnat annos VII. Jonadab, filius Rechab, sacerdos clarus habetur, etc. Joiada pontifex, qui solus, post Moysen, vixisse annos centum triginta perhibetur.

[4347] Joas regnat annos XL. Zacharias 78 propheta interficitur. Eliseus moritur, cujus virtutes quatuordecim praedicantur. Lycurgusque legislator apud Graeciam insignis habetur.

[4376] Amasias regnat annos XXIX. Carthaginem hoc tempore quidam asserunt conditam, alii vero superius.

[177Kb] 34. [4428] Azarias annos LII. Olympias primum Graecis instituitur. Agnus in Graecia loquitur. [Col. 1031B] Sardanapalus rex sponte incendio concrematur. Assyriorumque regnum in Medos transfertur. Tunc Hesiodus poeta claruit. Atque Phidon Argivus mensuras et pondera reperit. Osee, Amos, Isaias, et Jona, in Judaea hac aetate prophetantibus.

[1Kb] 35. [4444] Joathan regnat annos XVI. Remus Romutusque [Col. 1032A] nascuntur, prophetantibus in Judaea Osee, Joel, Isaia, et Michaea.

[4460] Achaz regnat annos XVI. Cujus temporibus Romulus Romam condidit. Et 79 Sennacherib Assyriorum rex, decem tribus ex Samaria in Medos transtulit, atque in Judaeam Samaritas accolas misit.

[1Kb] 36. [4489] Ezechias regnat annos XXIX. Sub quo prophetabant Isaias et Osee. Hoc tempore Romulus primus milites ex populo sumpsit, centumque à populo nobilissimos viros elegit, qui ob aetatem senatores, ob curam ac sollicitudinem reipublicae patres vocati sunt.

[1Kb] 37. [4549] Manasses regnat annos LV. Per idem tempus Romanis praefuit Numa Pompilius, qui primus apud Romanos pontifices et virgines vestales [Col. 1032B] instituit, falsorumque deorum numerositate civitatem implevit. Duos menses in annum Romanis ad decem menses adjecit; Januarium diis superis, Februarium diis inferis dedicavit. Tunc quoque sibylla Samia claruit.

[Col. 1033A] [1Kb] 38. [4556] Ammon regnat annos XII. Hujus temporibus Tullus Hostilius, Romanorum rex, prior in republica censum egit; quod adhuc per orbem terrarum incognitum erat, primusque purpura et fascibus usus est.

[1Kb] 39. [4588] Josias regnat annos XXXII. Thales Milesius philosophus physicus claruit, qui, defectibus solis acutissima perscrutatione comprehensis, astrologiae numerum primus investigavit, prophetantibus in Judaea Jeremia, Olda et Sophonia.

80 [1Kb] 40. [4599] Joachim regnat annos XI. Hujus tertio anno Nabuchodonosor Judaeam captam tributariam fecit. Tunc Daniel, Ananias, Azarias et Misael in Babylone claruerunt.

[4610] Sedechias regnat annos XI. Hunc rex Babylonis, [Col. 1033B] secundo veniens ad Jerusalem, cum populo captivum duxit, templo incenso, anno aedificationis suae CCCCLIV. Per idem tempus Sappho mulier in Graecia diverso poemate claruit. Solon leges Atheniensibus dedit.

41. A David usque ad transmigrationem Babylonis anni CCCCLXXXV.

Finitur quarta aetas, per annos quatermille sexcentos, et decem.



Quinta aetas saeculi.

[1Kb] 42. [4680] Hebraeorum captivitas, annorum LXX, [Col. 1034A] in quibus ignis ab altari Dei sublatus, et absconditus in puteo, post septuagesimum regressionis suae annum, assumitur inventus vivus. Per idem captivitatis tempus, Judith historia conscribitur. Pythagoras quoque philosophus et arithmeticae artis inventor; et Pherecydes, historiarum primus scriptor; atque Xenophanes, tragoediarum inventor, insignes habentur.

[2Kb] 43. [4714] Darius regnat annis XXXIV. Hujus secundo anno Judaeorum 81 est resoluta captivitas; a quo tempore in Jerusalem non reges, sed principes fuerunt, usque ad Aristobulum. Tunc Romani, pulsis regibus, consules habere coeperunt.

[1Kb] 44. [4734] Xerxes regnat annis XX. Aeschylus, Pindarus, Sophocles et Euripides, tragoediarum scriptores, celebrantur insignes. Herodotus quoque [Col. 1034B] historiarum scriptor, et Zeuxis agnoscitur pictor.

[1Kb] 45. [4774] Artaxerxes, qui et Longimanus, regnat annis XL. Eo regnante, Esdras sacerdos incensam a gentibus legem renovavit, et Nehemias Jerosolymorum muros restituit. Aristarchus etiam, et Aristophanes, atque Sophocles, tragoediarum scriptores habiti sunt. Hippocrates quoque medicus, ac Socrates philosophus, et Democritus claruerunt.

[1Kb] 46. [4793] Darius, qui et Nothus, regnat annis XIX. Haec aetas habuit philosophum Platonem, et Gorgiam primum rhetorem.

[Col. 1035A] [1Kb] 47. [4833] Artaxerxes regnat annis XL. Hujus tempore Esther historia docetur esse expleta. Plato quoque et Xenophon Socratici insignes habentur.

[1Kb] 48. [4859] Artaxerxes, qui et Ochus, regnat annis XXVI. Demosthenes 82 orator primus agnoscitur, et Aristoteles dialecticus primus praedicatur. Plato moritur

[1Kb] 49. [4863] Arses, Ochi filius, regnat annis IV. Xenocrates philosophus illustris habetur.

[1Kb] 50. [4869] Darius regnat annis VI. Alexander, Illyricos et Thraces superans, dehinc Hierosolymam capit, atque templum ingressus, Deo hostias immolat. Hucusque Persarum regnum stetit. Dehinc reges Graecorum incipiunt.

[2Kb] 51. [4874] Alexander Macedo regnat annis V. [Col. 1035B] Hujus enim quinque anni postremi in ordine temporum numerantur quibus monarchiam Asiae, destructo Persarum regno, obtinuit. Nam septem ejus priores in Persarum regibus supputantur. Dehinc Alexandriae reges incipiunt.

[6Kb] 52. [4914] Ptolemaeus, Lagi filius, regnat annis XI. Hic, Judaeam capiens, plurimos Hebraeorum in Aegyptum transtulit. Hoc tempore Zeno Stoicus, et Menander comicus, et Theophrastus philosophus claruerunt. Per idem tempus Machabaeorum liber inchoatur primus.

[1Kb] 53. [4952] Ptolemaeus Philadelphus regnat annis XXXVIII. Hic Judaeos 83 qui in Aegypto erant absolvit, [Col. 1036A] et vasa sancta Eleazaro pontifici restituens, septuaginta Interpretes petiit, ac divinas Scripturas in Graecum eloquium transtulit. Per idem tempus Aratus astrologus agnoscitur, atque argentei nummi Romae primum cuduntur.

[1Kb] 54. [4978] Ptolemaeus Evergetes regnat annis XXVI. Sub quo Jesus, filius Sirach, Sapientiae librum composuit.

[1Kb] 55. [4995] Ptolemaeus Philopator regnat annis XXVII. Ab isto Judaei praelio victi, LX millia armatorum corruerunt. Per idem tempus Siciliam Marcellus consul obtinuit.

[2Kb] 56. [5019] Ptolemaeus Epiphanes regnat annis XXIV. Hujus tempore gesta sunt quae secundi libri Machabaeorum historia continet. Hac aetate Romani victos [Col. 1036B] Graecos liberos esse jusserunt, dicentes: Impium est servos esse apud quos philosophia primum orta est, magistra morum, inventrix liberalium disciplinarum. Per idem tempus Ennius, primus poeta Latinus insignis Romae celebratur.

[1Kb] 57. [5654] Ptolemaeus Philometor regnat annis XXXV. Hunc Antiochus praelio superavit, et Judaeos varia calamitate oppressit. Per idem tempus Scipio Africam vicit. Terentius comicus claruit.

[1Kb] 58. [5083] Ptolemaeus Evergetes regnat annis XXIX. Hoc tempore, consule Bruto, Hispania a Romanis obtenta.

84 [1Kb] 59. [5100] Ptolemaeus Soter regnat annis XVII. [Col. 1037A] Varro, Ciceroque nascuntur. Thraces Romanis subjiciuntur.

[1Kb] 60. [5110] Ptolemaeus Alexander regnat annis X. Syria per Gabinium ducem in Romanorum dominium transiit. Poeta quoque Lucretius nascitur, qui postea se furore amatorio interfecit.

[1Kb] 61. [5118] Ptolemaeus, Cleopatrae filius, regnat annis VIII. Per idem tempus Plotius Gallus Romae Latinam rhetoricam docuit primus. Tunc quoque Sallustius historiographus nascitur.

[1Kb] 62. [5148] Ptolemaeus Dionysius regnat annis XXX. Pompeius, Hierosolyma capta, Judaeos Romanis tributarios fecit. Per idem tempus Cato philosophus claruit: Virgilius nascitur Mantuae, Horatius Venusii. Tunc etiam Apollodorus, praeceptor Augusti, [Col. 1037B] clarus habetur, et Cicero laude oratoria celebratur.

[2Kb] 63. [5150]. Cleopatra regnat annis II. Haec Ptolemaei regis Aegyptiorum fuit filia, et fratris Ptolemaei soror et conjux effecta. Quem dum fraudare regno voluisset tempore belli civilis, in Alexandria occurrit Caesari urbem obsidenti, et per speciem atque stuprum regnum sibi et necem Ptolemaeo apud Julium impetravit. Atque Alexandriae regnum, tertio anno regni [Col. 1038A] Cleopatrae, per Julium Caesarem in ditionem Romanorum transit.

85 [1Kb] 64. [5155] Caius Julius Caesar regnat annis V. Hic antea consul creatus Gallias obtinuit; de Britannia triumphavit: postremum civili bello adversus Pompeium adhibito, monarchiam totius imperii obtinuit. Ex cujus nomine sequentes imperatores Caesares vocati sunt.

65. A transmigratione Babylonis usque ad nativitatem Domini nostri Jesu Christi, anni DLXXXVII.

Finitur quinta aetas per annos quinquies mille centum quinquaginta quinque.



Sexta aetas saeculi.

[15Kb] 66. [5211] Octavius Augustus regnat annis LVI. Iste in imperio, post Siculum bellum, triumphos tres [Col. 1038B] egit: Dalmaticum, Asiaticum, postremo 86 Alexandrinum adversus Antonium, inde Hispanum: deinde, terra marique pace toto orbe parta, Jani portas clausit. Sub cujus imperio septuaginta hebdomadae in Daniele scriptae complentur, et cessante regno et sacerdotio Judaeorum, Dominus Jesus Christus in Bethleem Judae ex Virgine nascitur, anno regni ejus XLII.

[Col. 1039A] 87 [2Kb] 67. [5234] Tiberius, filius Augusti, regnat annis XXII. Iste, dum per cupiditatem reges ad se venientes non remitteret, multae gentes a Romano imperio recesserunt. Hujus decimo octavo regni anno Dominus crucifixus est, annis peractis a principio mundi quinquies mille ducenti viginti novem.

[2Kb] 68. [5238] Caius Caligula regnat annis IV. Hic avaritia, crudelitate et luxuria saevus fuit, atque in deos se transferens, in templo Jerosolymorum statuam Jovis Olympii sub nomine suo poni jussit. Per idem tempus Matthaeus apostolus Evangelium primus in Judaea scripsit.

[1Kb] 69. [5252] Claudius regnat annis XIV. Eo regnante, [Col. 1040A] Petrus apostolus 88 contra Simonem Magum Romam pergit. Marcus quoque evangelista Alexandriae Christum praedicans, Evangelium scripsit.

[2Kb] 70. [5266] Nero regnat annis XIV. Hic injuriae, crudelitati et luxuriae deditus, retibus aureis piscabatur. Matrem et sororem prostituit et interfecit; senatum multum exstinxit; multas reipublicae provincias et urbes amisit; urbem quoque Romam incendit, ut Trojani excidii imaginem spectaret. Hujus temporibus Simon Magus, cum altercationem proposuisset cum Petro et Paulo apostolis, dicens se quamdam virtutem esse Dei magnam, medio die, dum ad patrem volare promittit in coelum, a daemonibus, a quibus in [Col. 1041A] aere ferebatur, adjurante eos Petro, per Deum, Paulo vero orante, dimissus crepuit. Ob cujus necem a Nerone Petrus crucifigitur, Paulus gladio caeditur. Hac tempestate Persius poeta moritur. Lucanus quoque ac Seneca praecepto Neronis interficiuntur.

[2Kb] 71. [5276] Vespasianus regnat annis X. Iste in disciplina militari strenuus 89 multas provincias, quas Nero amiserat, bellando Reipublicae restituit. Immemor offensarum fuit, convicia in se dicta leviter tulit. Hujus secundo anno Titus Jerosolymam cepit atque subvertit, ubi undecies centena millia Judaeorum fame et gladio perierunt. Sed et praeter hos quoque centum millia publice venundata.

[2Kb] 72. [5278] Titus regnat annis XI. Iste in utraque, lingua tanto facundissimus exstitit, ut causas [Col. 1041B] Latine ageret, poemata et tragoedias Graece componeret; tanto autem bellicosissimus fuit, ut in oppugnatione Jerosolymorum, sub patre militans, duodecim propugnatores duodecim sagittarum confoderet ictibus. Porro in imperio tantae bonitatis fuit, [Col. 1042A] ut nullum omnino puniret, sed convictos adversus se conjurationis dimitteret, atque in eadem familiaritate qua antea habuerat retineret. Hujus etiam inter omnia fuit illud celebre dictum: perdidisse diem quo nihil boni fecerat.

90 [27Kb] 73. [5294] Domitianus, frater Titi, regnat annis XVI. Hic post Neronem secundus, superbia exsecrabilis, Deum se appellari jussit, Christianos persequi paganis instituit. Sub quo apostolus Joannes in Pathmos insulam relegatus, Apocalypsin scripsit. Iste multos senatorum in exsilium misit ac peremit; cunctos quoque qui de genere David erant interfici jussit, ut nullus Judaeorum ex regali superesset origine.

[1Kb] 74. [5295] Nerva regnat anno I. Vir imperio moderatus, [Col. 1042B] aequalem se et communem omnibus praebuit. Hujus tempore Joannes apostolus ab exsilio Ephesum rediit, atque efflagitatus ab Asiae episcopis, Evangelium novissimus edidit.

[4Kb] 75. [5314] Trajanus regnat annis XIX. Iste mirabili [Col. 1043A] virtute Romanum imperium usque in Orientem longe lateque produxit. Babyloniam et Arabiam cepit, et usque ad Indiae fines, post Alexandrum, accessit, 91 liberalis cunctis, atque tranquillus. Cujus inter alia dicta, illud fertur egregium, ut dum interrogaretur quod nimium circa omnes communis esset, respondit talem se imperatorem esse privatis qualem sibi imperatorem privatus optasset. Simon Cleophas, Jerosolymorum episcopus, hujus tempore crucifigitur, et requiescit Joannes apostolus.

[2Kb] 76. [5335] Adrianus regnat annis XXI. Iste Trajani gloriae invidens, provincias Orientis Persis reddidit, et Euphratem fluvium finem imperii Romani posuit. Idem quoque Judaeos secundo effectos rebelles 92 subjugat, urbemque Jerosolymam restaurat, [Col. 1043B] eamque ex suo nomine Aeliam vocat. Per idem tempus Aquila Ponticus, interpres secundus post Septuaginta oritur; et Basilides Haeresiarcha agnoscitur.

[1Kb] 77. [5357] Antoninus Pius regnat annis XXII. [Col. 1044A] Iste propter clementiam tale cognomentum accepit, quia in omni regno Romano, cautionibus incensis, cunctorum debita relaxavit: unde et pater patriae appellatus est. Iste primus imperium Romani orbis, cum Antonino Juniore, aequata potestate, divisit. Eo regnante, Valentinus et Marcion haeresiarchae produntur, atque Galenus medicus, Pergamo genitus, Romae clarus habetur.

[1Kb] 78. [5375] Antoninus Minor regnat annis XVIII. Hic ad Parthos profectus Seleuciam, Assyriae urbem, cum quadringentis millibus hominum cepit; de Parthis et Persis triumphavit. Eo regnante Montanus Cataphrygarum auctor, et Tatianus, a quo haeresis Encratitarum, exorti sunt.

[Col. 1044B] [1Kb] 79. [5388] Commodus regnat annis XIII. Iste luxuriae multae fuit. Sub hoc Theodotion Ephesius, interpres tertius, apparuit; atque Irenaeus episcopus Lugdunensis doctrina habetur insignis.

[Col. 1045A] [1Kb] 80. [5389] Aelius Pertinax regnat anno I. Hic, supplicante senatu, 93 ut uxorem Augustam, et filium Caesarem faceret, renuens, ait sufficere sibi debere quod ipse imperaret invitus.

[1Kb] 81. [5407] Severus Pertinax regnat annis XVIII. Iste multa bella feliciter gessit: Parthos vicit, Arabiam obtinuit, Britanniam bellando recepit, litterarum et philosophiae scientiam habuit. Hujus tempore Symmachus, interpres quartus, agnoscitur; Narcissus Hierosolymorum episcopus virtutibus plurimis celebratur: Tertullianus Afer in Ecclesia illustris habetur; Origenes Alexandriae studiis eruditur.

[1Kb] 82. [5414] Antoninus Caracalla, Severi filius, regnat annis VII. Hic impatiens libidinis fuit: novercam suam uxorem duxit. Nihil memorabile gessit. Hujus tempore in Jerico quinta editio divinarum Scripturarum [Col. 1045B] inventa est, cujus auctor non apparet.

[1Kb] 83. [5415] Macrinus regnat anno I. Hic cum filio regnans nihil memorabile temporis brevitate gesserunt. Nam post annum unum, seditione militari pariter interfecti sunt.

94 [1Kb] 84. [5419] Aurelius Antoninus regnat annis IV. [Col. 1046A] Hic dum obscenissime viveret, et ipse tumultu militari interemptus est. Cujus temporibus sexta editio inventa est Nicopoli; Sabellius haeresiarcha oritur.

[1Kb] 85. [5432] Alexander regnat annis XIII. Hic Persas gloriosissime vicit; civibus favorabilis fuit. Hujus temporibus Origenes Alexandriae claruit, et Romae Ulpianus insignis jurisperitus.

[18Kb] 86. [5435] Maximinus regnat annis III. Iste primus ex militari corpore, absque decreto senatus, imperator efficitur, et Christianos persequitur.

[2Kb] 87. [5441] Gordianus regnat annis VI. Hic rebellantes Parthos et Persas afflixit. Rediens victor de Persis fraude suorum interiit. Hujus temporibus Zephyrinus, testimonio Spiritus sancti in specie columbae super caput ejus descendentis, Romae episcopus ordinatur.

[Col. 1046B] [1Kb] 88. [5448] Philippus regnat annis VII. Iste primus inter imperatores 95 credidit Christo. Hujus etiam primo anno millesimus annus Romanae urbis fuisse docetur expletus.

[1Kb] 89. [5449] Decius regnat anno I. Hujus temporibus sanctus Antonius monachus in Aegypto docetur [Col. 1047A] exortus, a quo primum monasteria condita sunt.

[1Kb] 90. [5451] Gallus, et Volusianus ejus filius, regnant annis II. Novatus, Cypriani Episcopi presbytes, Romam veniens, Novatianam haeresin condidit.

91. [5466] Valerianus cum Gallieno regnant annis XV. Cyprianus primum rhetor, deinde episcopus, martyrio coronatur. Gothi quoque Graeciam, Macedoniam, Asiam Pontumque depopulantur. Valerianus Christianis persecutionem movens, a rege Persarum Sapore captus, ibi in dedecore vitae consenuit.

[1Kb] 92. [5468] Claudius regnat annis II. Iste Gothos, Ilyricum Macedoniamque vastantes superat. Paulus Samosatenus haeresiarcha agnoscitur.

[1Kb] 93. [5474] Aurelianus regnat annis VI. Iste Romanorum imperium bellando pene ad fines priores [Col. 1047B] perduxit; qui, persecutionem adversus Christianos efficiens, fulmine corripitur et sine mora occiditur.

96 [1Kb] 94. [5475] Tacitus regnat anno I. Hujus vitae brevitas gestorum nihil dignum historia praenotat.

[1Kb] 95. [5481] Probus regnat annis VI. Iste militia strenuus, et civilitate praeclarus, Gallias a barbaris occupatas bellando Romanis restituit. Hujus tempore Manichaeorum haeresis orta est.

[1Kb] 96. [5483] Carus cum filiis Carino et Numeriano [Col. 1048A] regnat annis II. Carus, postquam de Persis triumphavit, victor circa Tigridem castra ponens, ictu fulminis concidit.

[1Kb] 97. [5503] Diocletianus et Maximianus regnaverunt annis XX. Diocletianus, divinis libris adustis, Christianos toto orbe persequitur. Iste primus gemmas vestibus calceamentisque inseri jussit, dum sola purpura retro principes uterentur. Hi autem Imperatores varia bella gesserunt, Persis victis, recepta Mesopotamia. Qui postea, pariter fastigio imperii relicto, privati vixerunt.

[1Kb] 98. [5505] Galerius regnat annis II. Hujus imperii brevitas nihil dignum historia contulit.

[3Kb] 99. [5535] Constantinus regnat annis XXX. Hic Persis bellum paravit; ad cujus adventum adeo trepidaverunt, [Col. 1048B] ut supplices occurrerent promittentes imperata perficere. Christianus quoque effectus, licentiam dedit Christianis libere congregari, et in honorem Christi 97 basilicas construi. His temporibus haeresis Ariana exoritur. Nicaeum quoque concilium a Constantino ad condemnationem Arii congregatur. Tunc et Donatistarum schisma oboritur. Per idem tempus crux Christi ab Helena, Constantini matre, Hierosolymis reperta est. Constantinus autem, in [Col. 1049A] extremo vitae suae ab Eusebio Nicomediensi episcopo baptizatus, in Arianum dogma convertitur: heu, proh dolor! bono usus principio, et fine malo.

[2Kb] 100. [5559] Constantius et Constans regnaverunt annis XXIV. Constantius crudelitate morum terribilis, a Persis multa perpessus est. Deinde Arianus effectus catholicos toto orbe persequitur. Cujus etiam favore Arius fretus, dum Constantinopolin ad ecclesiam pergeret, adversus nostros de fide dimicaturus, divertens per forum Constantini ad necessariam causam, viscera ejus repente simul cum vita effusa sunt. Per idem tempus Athanasius et Hilarius doctrina et confessione fidei celebrantur. Haeresis Anthropomorphitarum 98 in Syria, et Macedonia, et Constantinopoli nascitur. Donatus artis grammaticae [Col. 1049B] scriptor, ac praeceptor Hieronymi, Romae illustris habetur. Antonius monachus moritur. Ossa Andreae et Lucae apostolorum Constantinopolim transferuntur.

[2Kb] 101. [5561] Julianus regnat annis II. Hic ex clerico imperator ac paganus effectus, ad idolorum cultum convertitur, ac Christianis martyria intulit. Liberales litteras Christianos docere vel discere vetuit. Qui etiam, dum in odium Christi templum Jerosolymis Judaeos reparare permisisset, atque ex omnibus provinciis Judaei collecti nova templi fundamenta jacerent, subito nocte oborto terrae motu, saxa ab imo fundamentorum excussa, longe lateque sparsa sunt. Igneus quoque globus ab interiori aede templi egressus, [Col. 1050A] plurimos eorum suo prostravit incendio. Quo terrore reliqui pavefacti, Christum confitebantur inviti. Et, ne hoc casu crederent factum, sequenti nocte in vestimentis cunctorum crucis apparuit signum. Julianus autem contra Persas procedens, facta congressione, jaculo suscepto, interiit.

[1Kb] 102. [5562] Jovianus regnat anno I. Qui, dum se ab exercitu imperatorem legi conspiceret, seque Christianum affirmans, paganis praeesse non posse adsereret: Et nos, inquit omnis exercitus, qui per Julianum nomen Christi abjecimus, tecum Christiani esse volumus. Quibus ille auditis, imperii sceptra suscepit, firmataque pace 99 cum Persis, rediit; qui, lege protinus data, Christianis privilegia reddidit, ac templa idolorum claudi praecepit.

[52Kb] 103. [5576] Valentinianus et Valens frater ejus [Col. 1050B] regnant annis XIV. Gothi apud Istrum bifarie, in duobus Fridigerno et Athalarico divisi sunt regibus. Sed Fridigernus Athalaricum Valentis, Ariani imperatoris, auxilio superans, suadente eodem, in hujus beneficii gratiam, ex catholico Arianus cum omni gente Gothorum effectus, errorem secutus est ipsius. Tunc quoque Gilfulas, Gothorum episcopus, ad instar Graecarum litterarum, Gothis tunc reperit litteras, et utrumque testamentum linguam in propriam transtulit. Photinus quoque, et Eunomius, atque Apollinaris haeresiarchae eodem tempore agnoscuntur.

[Col. 1051A] [1Kb] 104. [5582] Gratianus cum fratre Valentiniano regnat annis VI. Ambrosius, Mediolanensis episcopus, in catholicorum dogmate claruit. Priscillianus haeresim infandam nominis sui in Hispaniam invexit. Martinus, episcopus Turinorum Galliae civitatis, multis miraculorum signis effulsit.

100 [1Kb] 105. [5590] Valentinianus cum Theodosio regnat annis VIII. Synodus Constantinopoli. CL sanctorum Patrum colligitur a Theodosio, in qua omnes haereses condemnantur. Hieronymus presbyter in Bethleem toto mundo clarus habetur. Priscillianus, accusante Itacio, a Maximo tyranno gladio caeditur. Per idem tempus caput Joannis Baptistae Constantinopolim est perductum, et in septimo milliario civitatis humatum. Gentium quoque templa per totum orbem, jubente [Col. 1051B] Theodosio, eodem tempore subvertuntur. Nam adhuc intemerata manebant.

[1Kb] 106. [5593] Theodosius, cum Arcadio et Honorio regnat annis III. Per idem tempus Joannes anachoreta virtutum miraculis habetur insignis; qui etiam Theodosio consulente, de Eugenio tyranno victoriam illi praedixit.

[1Kb] 107. [5606] Arcadius cum fratre Honorio regnat annis XIII. Hujus temporibus Augustinus episcopus doctrinae scientia insignis habetur. Joannes quoque Constantinopolitanus, et Theophilus Alexandrinus, illustres episcopi praedicantur. Per idem tempus Donatus, Epiri episcopus, virtutibus insignis est habitus. Qui draconem ingentem, expuens in ore ejus, peremit, quem octo juga boum ad locum incendii vix [Col. 1051C] trahere potuerunt, ne aerem putredo ejus corrumperet. Per idem tempus corpora sanctorum Habacuc et [Col. 1052A] Micheae prophetarum divina revelatione produntur. Gothi Italiam depraedantur. Vandali atque Alani Gallias aggrediuntur.

101 [1Kb] 108. [5621] Honorius, cum Theodosio minore, fratris filio, regnat annis XV. His imperantibus, Gothi Romam capiunt, Vandali quoque et Alani, et Suevi, Hispanias occupant. Hac tempestate Pelagius adversus Christi gratiam erroris sui dogmata praedicat; ad cujus damnationem concilium, apud Carthaginem, CCXIV episcoporum congregatur. Hoc tempore Cyrillus, Alexandriae episcopus, insignis est habitus.

[1Kb] 109. [5648] Theodosius Minor, Arcadii filius, regnat annis XXVII. Vandali ab Hispania ad Africam transeunt. Ibi catholicam fidem Ariana impietate subvertunt. Per idem tempus Nestorius, Constantinopolitanus [Col. 1052B] episcopus, suae perfidiae molitur errorem; adversus quem Ephesina synodus congregata, ejus impium dogma condemnat. Hoc etiam tempore diabolus in specie Moysi Judaeis in Creta apparens, dum eos per mare pede sicco ad terram repromissionis promittit perducere, plurimis necatis, reliqui, qui salvati sunt, confestim ad Christi gratiam convertuntur.

[1Kb] 110. [5654] Martianus regnat annis VI. Cujus initio Chalcedonense concilium geritur, ubi Eutyches cum Dioscoro Alexandrino episcopo condemnantur. Hujus autem sexto imperii anno, Theodoricus rex Gothorum, cum ingenti exercitu Hispaniam ingreditur.

[1Kb] 111. [5670] Leo Major cum Leone Minore regnat annis XVI Alexandria, et Aegyptus synodum Chalcedonensem [Col. 1052C] detrectans, errore Dioscori haeretici languens, immundo repleta spiritu, canina rabie latrat. [Col. 1053A] Per idem tempus apparuit haeresis Acephalorum Chalcedonense 102 concilium impugnantium, qui ideo Acephali, id est, sine capite nominantur, quia, quis primus eam haeresin introduxerit non invenitur, cujus haeresis peste plurimi hactenus orientalium languent.

[29Kb] 112. [5687] Zenon regnat annis XVII. Ab isto Acephalorum haeresis defenditur, et decreta Chalcedonensis concilii abdicantur. Iste Zenon Leonem Augustum filium suum interficere quaerens, pro eo mater ejus alium figura similem obtulit, ipsumque Leonem occulte clericum fecit, qui in clericatu usque ad Justiniani tempora vixit. Per idem tempus corpus Barnabae apostoli et Evangelium Matthaei ejus stylo scriptum, ipso revelante, repertum est.

[Col. 1053B] [2Kb] 113. [5714] Anastasius regnat annis XXVII. Iste, Acephalorum errorem vindicans, episcopos Chalcedonensis synodi defensores exsilio damnat, Evangelia quoque, tanquam ab idiotis evangelistis composita, reprehendit atque emendat. Eo tempore Fulgentius episcopus in confessione Dei et scientia claruit. Trasemundus, Vandalorum rex, in Africa catholicas Ecclesias claudit, et CXX episcopos in Sardiniam mittit, contra Catholicos saevit. Per idem tempus apud Carthaginem Olympus quidam Arianus, in balneis sanctam Trinitatem blasphemans, tribus igneis jaculis, angelo immittente, visibiliter est combustus. Barbas quoque quidam Arianus episcopus, dum contra regulam fidei quemdam baptizans dixisset: »Baptizat te 103 Barbas, in nomine Patris, per Filium, in Spiritu [Col. 1054A] sancto,« statim aqua fontis illius quae fuerat ad baptizandum deportata nusquam apparuit. Quod aspiciens, qui baptizandus erat, confestim ad catholicam Ecclesiam abiit, et juxta morem evangelicae fidei baptismum Christi suscepit.

[1Kb] 114. [5723] Justinus Major regnat annis IX. Iste synodi Chalcedonensis amator Acephalorum haeresim abdicat. Hujus tempore, post Trasemundum Childericus, ex Valentiniani imperatoris captiva filia genitus, in Vandalis regnum suscepit, qui sacramento a Trasemundo astrictus, ne Catholicis in regno suo faveret, antequam regnum susciperet, episcopos ab exsilio reverti jussit, eisque proprias Ecclesias reformare praecepit.

[1Kb] 115. [5762] Justinianus regnat annis XXXIX. Iste, [Col. 1054B] Acephalorum haeresin suscipiens, omnes in regno suo episcopos tria Chalcedonensis concilii capitula damnare compellit. In Alexandria Theodosiana et Gaiana haereses oriuntur. In Hispaniam per Athanaildum tyrannum Romanus miles ingreditur. Belisarius patricius mirabiliter de Persis triumphavit. Qui deinde a Justiniano in Africam missus, Vandalorum gentem delevit. In Italia quoque Tottila, Ostrogothorum rex, a Narse Romano patricio superatur. Per idem tempus corpus sancti Antonii monachi divina revelatione repertum Alexandriam perducitur, et in ecclesia sancti Joannis Baptistae humatur.

104 [1Kb] 116. [5773] Justinus Minor regnat annis XI. Hic ea quae adversus Chalcedonensem synodum fuerant [Col. 1055A] edita, destruxit, et symbolum CL Patrum sacrificii tempore concinendum populo praecepit. Armenii tunc primum fidem Christi suscipiunt. Gepidae exstinguntur a Longobardis. Per idem tempus Martinus, Bracarensis episcopus, apud Gallaeciam prudentia et doctrina catholicae fidei clarus habetur. Narses patricius, postquam sub Justiniano Augusto, Totilam Gothorum regem in Italia superavit, Sophiae Augustae Justini conjugis minis perterritus, Longobardos a Pannoniis invitavit, eosque in Italiam introduxit. Hac tempestate Leovigildus, rex Gothorum, quasdam Hispaniae regiones sibi rebelles in potestatem sui regni superando redegit.

[1Kb] 117. [5780] Tiberius regnat annis VII. Longobardi, pulsis Romanis, Italiam adeunt; Gothi, per Hermenegildum [Col. 1055B] Leovigildi regis filium, bifarie divisi, mutua caede vastantur.

[1Kb] 118. [5801] Mauricius regnat annis XXI. Suevi a Leovigildo rege obtenti Gothis subjiciuntur; iidem quoque Gothi, Recaredo religiosissimo principe provocante, ad fidem catholicam convertuntur. Abares adversus Romanos dimicantes, auro magis quam ferro pelluntur. Ab Hunnis Thracia occupatur. Hoc tempore Leander episcopus in Hispaniis ad gentis Gothorum conversionem doctrina fidei et scientiarum claruit.

[Col. 1056A] 105 [1Kb] 119. [5809] Phocas regnat annis VIII. Iste seditione militari imperator effectus, Mauricium Augustum et multos nobilium interfecit. Hujus tempore Prasini et Veneti per Orientem et Aegyptum civile bellum faciunt, ac sese mutua caede prosternunt. Praelia quoque Persarum gravissima adversus rempub. excitantur; a quibus Romani fortiter debellati, provincias plurimas, usque ad Euphratem fluvium, et ipsam, ut dicunt, Hierosolymam amiserunt.

[2Kb] 120. [5814] Heraclius dehinc quintum agit imperii annum. Cujus initio Sclavi Graeciam Romanis tulerunt. Persae Syriam, et Aegyptum, plurimasque provincias. In Hispania quoque Sisebutus, Gothorum rex, quasdam ejusdem Romanae militiae urbes cepit, et Judaeos sui regni subditos ad Christi fidem convertit.

[Col. 1056B] [3Kb] 121. Fiunt igitur ab exordio mundi usque in praesentem aeram 654, hoc est in anno quinto imperatoris Heraclii, et quarto 106 gloriosissimi principis Sisebuti, anni quinquies mille octingenti quatuordecim.

122. Residuum saeculi tempus humanae investigationi incertum est; omnem enim de hac re quaestionem Dominus noster Jesus Christus abstulit, dicens: Non est vestrum scire tempora, vel momenta, quae Pater posuit in sua potestate. Et alibi: De die autem, inquit, illa et hora, nemo scit, neque angeli coelorum, [Col. 1057A] nisi Pater solus. Unusquisque ergo de suo cogitet transitu, sicut sacra Scriptura ait: In omnibus operibus [Col. 1058A] memorare novissima. Quando enim unusquisque de saeculo migrat, tunc illi consummatio saeculi est.




[Col. 1057]
107 SANCTI ISIDORI HISPALENSIS EPISCOPI HISTORIA DE REGIBUS GOTHORUM, WANDALORUM ET SUEVORUM. (C)



Prologus.

[2Kb] 1. Omnium terrarum, quaeque sunt ab occiduo usque ad Indos, pulcherrima es, o sacra, semperque felix principum, gentiumque mater Hispania. Jure tu nunc omnium regina provinciarum, a qua non Occasus tantum, sed etiam Oriens lumina mutuat. Tu decus, atque ornamentum orbis, illustrior portio terrae: in qua gaudet multum ac largiter floret Geticae gentis gloriosa fecunditas.

108 [1Kb] 2. Merito te omnium ubertate gignentium indulgentior natura ditavit. Tu baccis opima, vis proflua, messibus laeta, segete vestiris, oleis inumbraris, vite praetexeris. Tu florulenta campis, montibus frondua, piscosa littoribus. Tu sub mundi plaga gratissima sita, nec aestivo solis ardore torreris, nec glaciali rigore tabescis, sed temperata coeli zona praecincta, zephyris felicibus enutriris. Quidquid enim arva fecundum, quidquid metalla pretiosum, quidquid animantia pulchrum et utile ferunt parturis. Nec illis amnibus posthabenda, quos clara speciosorum gregum fama nobilitat.

[1Kb] 3. Tibi cedet Alphaeus equis, Clitumnus armentis, quanquam volucres per spatia quadrigas olympicis sacer palmis Alpheus exerceat, et ingentes Clitumnus juvencos capitolinis olim immolaverit victimis. Tu nec Etruriae saltus uberior pabulorum requiris, nec lucos Molorchi palmarum plena miraris, nec equorum cursu tuorum eleis curribus invidebis. Tu superfusis fecunda fluminibus, tu aurifluis fulva torrentibus. Tibi fons equi genitor. Tibi vellera indigenis fucata conchyliis ad rubores tyrios inardescunt. Tibi fulgurans inter obscura penitorum montium lapis jubare contiguo vicini solis accenditur.

[1Kb] 4. Alumnis igitur, et gemmis dives et purpuris, rectoribus pariter et dotibus imperiorum fertilis, sic opulenta es principibus ornandis, ut beata pariendis. Jure itaque te jam pridem aurea Roma caput gentium concupivit, et licet te sibimet eadem Romulea virtus primum victrix spoponderit, denuo tamen Gothorum florentissima gens post multiplices in orbe victorias certatim rapuit et amavit, fruiturque hactenus inter regias infulas et oves largas, imperii felicitate secura.



INCIPIT HISTORIA.
[Col. 1059]

[Col. 1059A] 109 [1Kb] 1. Gothorum antiquissimam esse gentem certum est: quorum originem quidam de Magog, filio Japhet, suspicantur educi a similitudine ultimae syllabae, et magis de Ezechiele propheta id colligentes. Retro autem eruditio eos magis Getas quam Gog et Magog appellare consuevit. Gens fortissima etiam Judaeam terram vestatura describitur.

2. Interpretatio autem nominis eorum in linguam nostram tecti, quo significatur fortitudo; et re vera, nulla enim gens in orbe fuit quae Romanum imperium adeo fatigaverit ut hi. Isti enim sunt quos etiam Alexander vitandos pronuntiavit, Pyrrhus pertimuit, Caesar exhorruit. (Ex Oros.) Per multa quippe retro saecula ducibus usi sunt, postea regibus, quorum oportet tempora per ordinem cursim exponere, et quo nomine [Col. 1059B] actuque regnaverint, de historiis libata retexere.

[1Kb] 3. Anno ante aeram conditam XII, dum pro arripiendo reipublicae imperio, Cn. Pompeius et C. Julius Caesar arma civilia commovissent, Gothi, ad praebendum Pompeio auxilium, in Thessaliam adversus Caesarem pugnaturi venerunt. Ubi dum in Pompeii exercitu Aethiopes, Indi, Persae, Medi, Graeci, Armeni, Scythae, ac reliquae Orientis gentes evocatae adversus Julium dimicassent, isti prae caeteris Caesari fortius restiterunt. Quorum Caesar copia et virtute turbatus fertur fugam meditatus esse, nisi nox praelio finem dedisset. Tunc Caesar ait nec Pompeium scire vincere, nec Caesarem posse vinci. Nam si Pompeius vincere nosset, hodie cum tam asperis viris Caesarem superasset.

[Col. 1059C] [1Kb] 4. Aera CCXCIV. Anno imperii Valeriani et Gallieni primo, Gothi, 110 descensis montibus Alpibus, quibus inhabitabant, Graeciam, Macedoniam, Pontum, Asiam atque Illyricum vastaverunt. Ex quibus Illyricum et Macedoniam 15 ferme annis tenuerunt. Deinde a Claudio Imperatore superati sedes proprias repetunt. Romani autem Claudium Augustum pro eo quod tam fortissimam gentem a finibus reipublicae removisset, insigni gloria honorantes, in foro illi aureum clypeum, in capitolio auream statuam collocaverunt.

5. Aera CCCLXIX, anno XXVI imperii Constantini, Gothi, Sarmatarum regionem aggressi, copiosissimis [Col. 1060A] super Romanos irruerunt agminibus, vehementi virtute cuncta gladio et depraedatione vastantes. Adversus quos idem Constantinus aciem instruxit, ingentique certamine vix superatos ultra Danubium expulit, ne diversis gentibus virtutis gloria clarus, sed de Gothorum victoria amplius gloriosus. Quem Romani, acclamante senatu, publica laude prosecuti sunt quod tantam gentem vicerit, quod patriam rempublicam reformaverit.

[1Kb] 6. Aera CDVII, anno V imperii Valentis, primus Gothorum gentis administrationem suscepit Athanaricus, regnans annos XIII, qui, persecutione crudelissima adversus fidem commota, voluit se exercere contra Gothos, qui in gente sua Christiam habebantur, ex quibus plurimos, qui Idolis immolare non [Col. 1060B] acquieverunt, martyres fecit; reliquos autem multis persecutionibus affectos, dum pro multitudine horreret interficere, dedit licentiam, imo magis coegit de regno suo exire, atque in Romani soli migrare provincias.

[1Kb] 7. Aera CDXV, anno XIII imperii Valentis, Gothi in Istrum adversus semetipsos in Athanarico et Fridigerno divisi sunt, alternis sese caedibus depopulantes. Sed Athanaricus Fridigernum Valentis imperatoris suffragio superat. Hujus rei gratia legatos cum muneribus ad eumdem imperatorem mittit, et doctores propter suscipiendam Christianae fidei regulam poscit. Valens autem a veritate 111 catholicae fidei devius, et Arianae haeresis perversitate detentus, missis haereticis sacerdotibus, Gothos persuasione nefanda sui erroris dogmati aggregavit, et in tam [Col. 1060C] praeclaram gentem virus pestiferum semine pernicioso transfudit, sicque errorem quem recens credulitas ebibit, tenuit, diuque servavit.

[1Kb] 8. Tunc Gulfilas eorum Gothorum episcopus Gothicas litteras condidit, et scripturas Novi ac Veteris Testamenti in eamdem linguam convertit. Gothi autem, statim ut litteras et legem habere coeperunt, instruxerunt sibi dogmatis sui Ecclesias, talia juxta eumdem Arium de ipsa divinitate documenta tenentes, ut crederent Filium Patri majestate esse minorem, et aeternitate posteriorem. Spiritum autem sanctum, nec Deum esse, neque substantiam Patris existere, sed per Filium creatum esse, utriusque ministerio deditum, [Col. 1061A] et amborum obsequio subditum. Aliam quoque Patris sicut personam, sic et naturam asserentes; aliam Filii, aliam denique Spiritus sancti, ut jam non (secundum sanctae Scripturae traditionem) unus Deus et Dominus coleretur, sed, juxta idololatriae superstitionem, tres dii venerarentur. Cujus blasphemiae malum per decessum temporum, regumque successum, annis CCXIII tenuerunt. Qui tandem reminiscentes salutis suae, renuntiaverunt inolitae perfidiae, et per Christi gratiam ad unitatem fidei catholicae pervenerunt.

[1Kb] 9. Aera CDXVI, anno XIV imperii Valentis, Gothi, qui primum Christianos a terra sua expulerant, rursus ipsi ab Hunnis cum rege suo Athanarico expulsi sunt; transitoque Danubio, cum vim ferre non possent Valentis imperatoris, sese non depositis armis [Col. 1061B] tradunt, et Thraciam ad inhabitandum accipiunt. Sed ubi viderunt se opprimi a Romanis contra consuetudinem propriae libertatis, ad rebellandum coacti sunt. Thraciam ferro incendiisque depopulantur, deletoque Romanorum exercitu, ipsum Valentem jaculo vulneratum, in quadam villa fugientem, succenderunt, ut merito ipse ab eis 112 vivus temporali cremaretur incendio, qui tam pulchras animas ignibus aeternis tradiderat.

[1Kb] 10. Invenerunt autem eo praelio Gothi confessores priores Gothos, quos dudum propter fidem a terra sua expulerant, et voluerunt eos sibi ad praedae societatem conjungere. Qui, cum non acquievissent, aliquanti interfecti sunt. Alii, montuosa loca tenentes, et refugia sibi qualiacunque construentes, non solum perseveraverunt [Col. 1061C] Christiani catholici, sed etiam in concordia Romanorum, a quibus dudum excepti fuerant, permanserunt.

[1Kb] 11. Aera CDXIX, anno imperii Theodosii Hispani III, Athanaricus cum Theodosio jus amicitiamque disponens, mox Constantinopolim pergit, ibique quinto decimo die postquam fuerat a Theodosio honorabiliter susceptus interiit. Gothi autem, proprio rege defuncto, aspicientes benignitatem Theodosii imperatoris, inito foedere, Romano se imperio tradiderunt et fuerunt cum Romanis XXVIII annis.

12. Aera CDXX, anno imperii Theodosii IV, Gothi, patrocinium Romani foederis recusantes, Alaricum regem sibi constituunt, indignum judicantes Romanae esse subditos potestati, eosque sequi, quorum jam [Col. 1062A] pridem leges imperiumque respuerant, et de quorum se societate praelio triumphantes averterant.

[1Kb] 13. Aera CDXXXVII, anno imperii Honorii et Arcadii quinto, Gothi, in Alarico et Radagaiso divisi, dum semetipsos in duabus regni partibus variis caedibus lacerarent, ob excidium Romanorum concordes effecti, consilium in commune constituunt, parique intentione ad praedandas quascunque regiones Italiae ab invicem dividuntur.

[1Kb] 14. Aera CDXLIII, anno Honorii et Arcadii XI, rex Gothorum Radagaisus, genere Scytha, cultui idololatriae deditus, barbaricae immanitatis feritate saevissimus, cum ducentis armatorum millibus Italiae partes vehementi vastatione aggreditur, spondens in contemptum Christi 113 Romanorum sanguinem diis [Col. 1062B] suis libare, si vinceret. Cujus exercitus, a Stilicone duce Romano in montuosis Thusciae locis circumclusus, fame est potius quam ferro consumptus. Ipse postremum rex captus et interfectus est.

[1Kb] 15. Aera CDXLVII, anno imperii Arcadii XV, exstincto Radagaiso, Alaricus consors regni, nomine quidem Christianus, sed professione haereticus, dolens tantam multitudinem Gothorum a Romanis exstinctam, in vindictam sanguinis suorum adversus Romam praelium gessit, obsessamque impetu, igne, gladiis, irrumpit, sicque Urbs cunctarum gentium victrix, Gothicis triumphis victa succubuit, eisque capta subjugataque servivit. Tam autem Gothi clementes ibi exstiterunt, ut votum antea darent, [Col. 1062C] quod si ingrederentur Urbem, quicunque Romanorum in locis Christi inveniretur, in vastationem Urbis non mitteretur. Post hoc igitur votum, aggressi Urbem, omnibus et mors et captivitas indulta est, qui ad sanctorum limina confugerunt. Sed et qui extra loca martyrum erant, et nomen Christi et sanctorum nominaverunt, et ipsis simili misericordia pepercerunt.

[1Kb] 16. In reliquis autem, etsi praeda hostium patuit, feriendi tamen immanitas refrenata est. Incursantibus autem in illa vastitate per Urbem Gothis, dum quidam potens virginem consecratam aetate provectam reperisset, eamque honeste admoneret ut, si quid apud se auri argentique esset, proferret: illa fideli conscientia, quod habuit protulit; cumque ille vasorum formam [Col. 1063A] et pulchritudinem ex illa antiqua Romanorum opulentia miraretur, virgo ait: Haec vasa mihi de sacrario Petri apostoli deposita sunt; praesume, si audes. Ego sacram hostiam dare non audeo. Gothus ille ad nomen apostoli magno pavore perterritus, regi hoc per nuntium refert, qui confestim rex reportari omnia ad sacrarium sancti Petri 114 per virginem illam summa cum reverentia jussit, dicens: Cum Romanis gessi bellum, non cum apostolis Dei.

[1Kb] 17. Redit igitur virgo reverentissimis officiis honorata, redeunt et cum illa omnes qui ei se sociaverant, super capita sua vasa illa aurea et argentea cum hymnis et canticis reportantes, exertis undique jussu regis ob defensionem armatorum custodiis. Concurrunt undique ad voces canentium [Col. 1063B] de latipulis agmina Christianorum. Concurrunt etiam et pagani, atque admisti inter eos, dum servos Christi se esse fingunt, etiam et ipsi calamitatis excidium evaserunt.

[1Kb] 18. Hac tempestate Gothi Placidiam Theodosii principis imperatoris filiam, Arcadii et Honorii imperatorum sororem, cum ingenti auri argent que thesauro Romae capiunt; adeptisque multis opibus Romanorum, tertia die, incensa eversaque in partibus Urbe, discedunt; inde conscensis navibus, cum ad Siciliam exiguo ab Italia freto divisam transire disponerent, infesto mari periclitati multum exercitum perdiderunt. Quibus tanta fuit gloria de Romanae urbis obtentu, ut in ejus comparatione nihil se mali passos tempestate illa arbitrarentur, [Col. 1063C] damna naufragii eventu victoriae compensantes. Mors Alarici confestim secuta, vigesimo octavo regni anno defunctus est in Italia.

[1Kb] 19. Aera CDXLVIII, anno imperii Honorii XVII, et primo Theodosii Minoris, Alarico post captam Urbem defuncto, Athaulfus a Gothis Italiae regno praeficitur annis VI. Iste, quinto regni anno de Italia recedens, Gallias adiit, Placidiam Theodosii imperatoris filiam, quam Romae Gothi ceperant, conjugem sibi assumpsit. In qua prophetia Danielis a quibusdam creditur fuisse completa, qui ait filiam regis Austri conjungendam regi Aquilonis, nulla tamen de germine ejus sobole subsistente. Sicut, et idem in sequentibus 115 propheta subjungit [Col. 1064A] dicens: Nec stabit semen ejus. Nullus enim de utero illius exstitit genitus, qui patris in regno succederet. Athaulfus autem dum, relictis Galliis, Hispanias peteret, a quodam suorum apud Barcinonam inter familiares fabulas jugulatur.

20. Aera CDLIV, ann. imperii Honorii XXII post obitum Athaulfi, a Gothis Sigericus princeps electus est, qui, dum ad pacem cum Romanis esset promptissimus, mox a suis est interfectus.

[1Kb] 21. Aera et anno quo supra, Walia Sigerico succedens, tribus annis regnum tenuit, belli causa princeps a Gothis effectus, sed ad pacem divina providentia ordinatus, mox enim cum regnare coepit, foedus cum imperatore Honorio pepigit, Placidiam sororem ejus, quae a Gothis Romae capta fuerat, ei [Col. 1064B] honorifice reddidit, promittens imperatori propter rempublicam omne certamen implendum. Itaque ad Hispanias per Constantium patricium evocatus, Romani nominis causa caedes magnas Barbaris intulit.

[1Kb] 22. Wandalos Selinguos in Baetica omnes bello exstinxit. Alanos, qui Vandalis et Suevis potentabantur, adeo cecidit, ut exstincto Atace rege ipsorum, pauci qui superfuerant, oblito regni nomine, Gunderici regis Vandalorum, qui in Gallecia resederat, se regimini subjugarent. Confecto igitur Walia bello Hispaniae, dum instructa navali acie, in Africam transire disponeret, in freto Gaditani maris vi gravissimae tempestatis effractus, memor etiam illius sub Alarico naufragii, omisso navigationis periculo, relictis Hispaniis, Gallias repetit; dataque ei ab imperatore ob [Col. 1064C] meritum victoriae secunda Aquitania cum quibusdam civitatibus confinium provinciarum usque ad Oceanum.

[1Kb] 23. Aera CDLVII, anno imperii Honorii XXV, Rege Walia defuncto, Theuderedus successit in regno annis XXXIII. Qui regno Aquitanico 116 non contentus, pacis Romanae foedus recusat, pleraque municipia Romanorum vicina sedibus suis occupat, Arelas nobilissimum Galliae oppidum multa vi obsessum oppugnat. A cujus obsidione, imminente virtute Aetii Romanae militiae ducis, non impunitus abscedit.

24. Remoto igitur Valentiniani imperatoris jussu a potestate militari Aetio, dum Theuderedus Narbonensi urbi diutina obsidione ac fame esset infestus, rursus [Col. 1065A] a Litorio, Romanae militiae duce, Hunnis auxiliantibus, effugatur. Litorius autem, dum primum res prosperas adversus Gothos gessisset, denuo daemonum signis aruspicumque responsis deceptus, bellum cum Gothis imprudenter iniit, amissoque Romano exercitu, miserabiliter superatus interiit. Fecitque intelligi quantum illa quae cum eodem periit multitudo prodesse potuerit, si fide potius quam fallacibus daemoniorum ostentis uti maluisset.

[1Kb] 25. Exstincto igitur Litorio, pace deinde Theuderedus cum Romanis inita, denuo adversus Hunnos, Galliarum provincias saeva populatione vastantes, atque urbes plurimas evertentes, in campis Catalaunicis, auxiliante Aetio, duce Romano, aperto Marte conflixit, ibique praeliando victor occubuit. Gothi autem, dimicante [Col. 1065B] Thurismundo, Theuderedi regis filio, adeo fortiter congressi sunt, ut inter primum praelium et postremum trecenta fere millia hominum in eo certamine prostrarentur.

[1Kb] 26. Multa eodem tempore coeli et terrae signa praecesserunt, quorum prodigiis tam crudele bellum significaretur. Nam, assiduis terraemotibus factis, a parte Orientis luna fuscata est, a solis occasu stella cometes apparuit, atque ingenti magnitudine aliquandiu fulsit. Ab Aquilonis plaga coelum rubens, sicut ignis aut sanguis effectum est, permistis per igneum ruborem lineis clarioribus in speciem hastarum rutilantium deformatis. Nec mirum ut tam ingenti caesorum strage divinitus tam multa signorum demonstraretur ostensio.

[1Kb] 27. Hunni autem, usque ad internecionem pene [Col. 1065C] caesi cum rege 117 suo Athila, relictis Galliis, Italiam perfugiunt, aliquantis civitatibus irruptis. Qui et ibi partim fame, partim coelestibus plagis percussi, interierunt. Misso insuper a Marciano imperatore exercitu, forti plaga caeduntur, affectique nimium ac diminuti, sedes proprias repetunt, ad quas rex eorum Attila, mox, ut remeavit, occubuit.

28. Post ejus obitum Hunnorum gens proprio se insuper excidio devastavit. Statimque inter filios ejus de obtinendo regno magna sunt exorta certamina. Atque ita Hunni, qui tot cladibus antea diminuti fuerant, rursum mutuis sese gladiis conciderunt. In quibus illud mirum est, ut, dum omne praelium detrimentum habeat populorum, isti vice versa cadendo proficiant. Sed proinde est quia in disciplinam fidelium positi sunt, [Col. 1065D] sicut populus est gentis Persarum.

29. Virga enim furoris Dei sunt, et quoties indignatio ejus adversus fideles procedit, per eos flagellantur, ut, eorum afflictionibus emendati, a saeculi cupiditate et peccato semetipsos coerceant, et coelestis regni haereditatem [Col. 1066A] possideant. Adeo autem haec gens horrida est, ut cum famem in bello fuerit passa, venam tangat equi, et sic excludat hausto sanguine famem.

[1Kb] 30. Aera CDXC, anno primo imperii Marciani, Turismundus, filius Theuderedi, provehitur ad regnum anno uno. Qui dum in ipsis regni sui exordiis feralis ac noxius hostilia inspiraret, et multa ageret insolentius, a Theuderico et Frigdarico fratribus est occisus.

[1Kb] 31. Aera CDXCI, anno II imperii Marciani, Theudericus, post fraternam necem, in regnum succedens, imperavit annis XIII, qui pro eo quod imperatori Avito sumendi imperialis fastigii cum Gallis auxilium praebuisset, ab Aquitania in Hispaniam, cum ingenti multitudine exercitus, et cum licentia ejusdem Aviti imperatoris, ingreditur, anno regni quinto. Cui cum [Col. 1066B] magna copia rex Suevorum Recchiarius occurrens, duodecimo ab Asturicensis urbis milliario, apud fluvium qui Urbicus appellatur, inito mox certamine, superatus est, caesis Suevorum 118 agminibus, aliquantis captis, plurimisque fugatis. Ipse postremo rex telo saucius fugit, praesidioque suorum carens, ad locum Portucale capitur, regique Theuderico vivus offertur.

[1Kb] 32. Quo perempto, multis qui de priore certamine superfuerant sese tradentibus, aliquantis nihilominus trucidatis, regnum pene destructum est, finitumque Suevorum regnum. Reliqui autem Suevi qui remanserant in extrema parte Gallaeciae, Massilae filium, nomine Maldram, sibi regem constituunt: regnum reparatur Suevorum. Occiso Recchiario, Theudericus [Col. 1066C] de Gallaecia ad Lusitaniam victor succedens, dum Emeritensem urbem depraedari moliretur, sanctae martyris Eulaliae ostentis perterritus, cum omni protinus exercitu discedit, et Gallias repetit.

33. Mox deinde partem unam exercitus, duce Ceurila, ad Baeticam provinciam mittit, partem aliam sub Singerico et Nepotiano ducibus ad Gallaeciam dirigit, qui Suevos apud Lucum saeva depraedatione vastaverunt. In Galliis autem Agrippinus comes et civis, Aegidio comiti Romano aemulus, ut Gothorum mereretur auxilia, Narbonam tradidit Theuderico. Post aliquot legati a Remismundo Masdrae filio rege Suevorum missi, ad Theudericum venerunt, pacem amicitiamque poscentes. Similiter Theudericus ad Remismundum [Col. 1066D] remittit cum armorum adjectione, vel munerum, directa etiam conjuge, quam haberet. Sallanem quoque legatum denuo Theudericus mittit ad Remismundum. Qui, reversus ad Gallias, Theudericum ab Eurico fratre suo reperit interfectum.

[1Kb] 34. Aera DIV, ann. imperii Leonis VIII, Euricus pari [Col. 1067A] scelere quo frater succedit in regnum ann. XVII. In quo honore provectus, et crimine, statim legatos ad Leonem imperatorem dirigit. Nec mora, partes Lusitaniae magno impetu depraedatur. Exercitum inde alium mittit, qui captam inde Pampilonam et Caesaraugustam, misso exercitu, capit, superiorem quoque Hispaniam in potestatem 119 submittit. Tarraconensis etiam provinciae nobilitatem, quae ei repugnaverat, exercitus irruptione evertit. In Gallias autem reversus, Arelatum urbem et Massiliam bellando obtinuit, suoque regno utrasque adjecit.

[1Kb] 35. Iste quodam die, congregatis in colloquio Gothis, tela quae omnes habebant in manibus, a parte ferri vel acie, alia viridi, alia roseo, alia croceo, alia nigro colore naturalem ferri speciem vidit aliquandiu [Col. 1067B] habuisse mutatam. Sub hoc rege Gothi legum statuta in scriptis habere coeperunt, nam antea tantum moribus et consuetudine tenebantur. Obiit Arelati Euricus rex, morte propria defunctus.

[1Kb] 36. Aera DXXI, ann. X imperii Zenonis, Eurico mortuo, Alaricus, filius ejus, apud Tolosanam urbem princeps. Gothorum constituitur, regnans ann. XXIII, adversus quem Fludujus Francorum princeps Galliae regnum affectans, Burgundionibus sibi auxiliantibus, bellum movet, fusisque Gothorum copiis, ipsum postremo regem apud Pictavium superatum interficit. Theudericus autem Italiae rex, dum interitum generi comperisset, confestim ab Italia proficiscitur, Francos proterit, partem regni, quam manus hostium occupaverat, recepit, Gothorum juri [Col. 1067C] restituit.

[1Kb] 37. Aera DXLV, ann. XVII imperii Anastasii, Gisaleicus, superioris regis filius ex concubina creatus, Narbonae princeps efficitur, regnans annos quatuor; sicut genere vilissimus, ita infelicitate et ignavia summus. Denique dum eadem civitas a Gundebado Burgundionum rege direpta fuisset, iste cum multo [Col. 1068A] sui dedecore, et cum magna suorum clade, apud Barcinonam se contulit, ibique moratus quousque etiam regni fascibus a Theuderico fugae ignominia privaretur.

120 [1Kb] 38. Inde profectus ad Africam, Vandalorum suffragium poscit, quo in regnum posset restitui. Qui, dum non impetrasset auxilium, mox de Africa rediens, ob metum Theuderici Aquitaniam petiit, ibique anno uno delitescens, in Hispaniam revertitur, atque a Theuderici regis duce duodecimo a Barcinona urbe milliario, commisso praelio superatus, in fugam vertitur, captusque trans fluvium Druentium Galliarum interiit, sicque prius honorem, postea vitam amisit.

[1Kb] 39. Aera DXLIX, anno XXI imperii Anastasii, Theudericus Junior, cum jamdudum consul et rex a Zenone [Col. 1068B] imperatore Romae creatus fuisset, peremptoque Odouacro rege Ostrogothorum, atque devicto fratre ejus Honoulfo et trans confinia Danubii effugato, XLIX annis in Italia regnasset, rursus exstincto Gisaleico rege Gothorum, Hispaniae regnum XV annis obtinuit, quod superstes Amalarico nepoti suo reliquit. Inde Italiam repetens, aliquandiu omni cum prosperitate regnavit, per quem etiam urbi Romae dignitas non parva est restituta. Muros namque ejus iste redintegravit, cujus rei gratia a Senatu inauratam statuam meruit.

[1Kb] 40. Aera DLXIV, ann. imperii Justiniani I, Regresso in Italiam Theuderico, et ibidem defuncto, Amalaricus nepos ejus V annis regnavit. Qui, cum a Childeberto Francorum rege apud Narbonam praelio [Col. 1068C] superatus fuisset, ad Barcinonam trepidus fugit, effectusque omnium contemptibilis, ab exercitu jugulatus Narbonae in foro interiit.

121 [1Kb] 41. Aera DLXIX, anno imperii Justiniani VI, post Amalaricum Theudis in Hispania creatus, in regnum annis XVII, mensibus V, qui dum esset haereticus, pacem tamen concessit Ecclesiae. Adeo ut licentiam [Col. 1069A] catholicis episcopis daret in unum apud Toletanam urbem convenire, et quaecunque ad Ecclesiae disciplinam necessaria exstitissent, libere licenterque disponere. Eo regnante, dum Francorum reges cum infinitis copiis in Hispaniam convenissent, et Tarraconensem provinciam bello depopularent, Gothi, duce Theudisclo, obicibus Hispaniae interclusis, Francorum exercitum multa cum admiratione victoriae prostraverunt. Dux idem, prece atque ingenti pecunia sibi oblata, viam fugae hostibus residuis unius diei noctisque spatio praebuit. Caetera infelicium turba, cui transitus collati temporis non occurrit, Gothorum perempta gladiio concidit.

42. Post tam felicis successum victoriae, transfretum inconsulte Gothi se gesserunt. Denique, dum adversus [Col. 1069B] milites, qui Septem oppidum, pulsis Gothis, invaserant, Oceani freta transissent, idemque castrum magna vi certaminis expugnarent, adveniente die Dominico, deposuerunt arma, ne diem sacrum praelio funestarent. Hac igitur occasione reperta, milites repentino incursu aggressi, exercitum mari undique terraque conclusum, ignavum atque inermem adeo prostraverunt, ut ne unus quidem superesset qui tantae cladis excidium praeteriret.

[1Kb] 43. Nec mora, praevenit mors debita principem. Vulneratur enim a quodam in palatio, qui jamdudum dementis speciem, ut regem deciperet, simulaverat. Finxit enim arte insaniam, perfoditque principem, quo vulnere ille prostratus occubuit, et vi gladii indignantem animam exhalavit. [Col. 1069C] Fertur autem inter effusionem sanguinis conjurasse ne quis interficeret percussorem, dicens se congruam meriti recepisse vicissitudinem, quod et ipse privatus ducem suum sollicitatus occiderat.

122 [1Kb] 44. Aera DLXXXVI, ann. imper. Justiniani XXIII, interempto Theudi Theudisclus superioris principis dux Gothis praeficitur, regnans ann. I, menses III, qui dum plurimorum potentum connubia prostitutione publica macularet, et ob haec instrueret animum ad necem multorum, praeventus conjuratorum manu Hispali inter epulas jugulatur, confossusque gladio exstinguitur.

[1Kb] 45. Aera DLXXXVII, imper. Justiniani XXIV, exstincto Theudisclo, Agila rex constituitur regnans ann. [Col. 1070A] V. Iste adversus Cordubensem urbem praelium movens, dum in contemptum catholicae religionis beatissimi martyris Aciscli injuriam inferret, hostiumque ac jumentorum cruore sacrum sepulcri ejus locum, ut profanator, pollueret, inito adversus Cordubenses cives certamine, poenas dignas, sanctis inferentibus, meruit. Nam belli praesentis ultione percussus, et filium ibi cum copia exercitus interfectum amisit, et thesaurum omnem cum insignibus opibus perdidit.

[1Kb] 46. Ipse victus, ac miserabili metu fugatus, Emeritam se recepit. Adversus quem interjecto aliquanti temporis spatio, Athanagildus tyrannidem regnandi cupiditate arripiens, dum exercitum ejus contra se Hispali missum virtute militari prostrasset, videntes Gothi proprio se everti excidio, et magis [Col. 1070B] metuentes ne Hispaniam milites Romani auxilii occasione invaderent, Agilanem Emeritae interficiunt, et Athanagildi sese regimini tradiderunt.

[1Kb] 47. Aera DXCII, anno imper. Justiniani XXIX, occiso Agilane, Athanagildus regnum quod invaserat tenuit ann. XIV. Hic cum jamdudum sumpta tyrannide, Agilanem regno privare conaretur, 123 militum sibi auxilia ab imperatore Justiniano poposcerat, quos postea submovere a finibus regni molitus non potuit. Adversus quos hucusque conflictum est. Frequentibus antea praeliis caesi, nunc vero multis casibus fracti atque finiti. Decessit autem Athanagildus Toleti propria morte, vacante regno mensibus V.

[1Kb] 48. Aera DCV, ann. II imperii Justini Minoris, post Athanagildum Liuva Narbone Gothis praeficitur, regnans [Col. 1070C] ann. III, qui secundo anno, postquam adeptus est principatum, Leovigildum fratrem non solum successorem, sed et participem regni sibi constituit, Hispaniaeque administrationi praefecit, ipse Galliae regno contentus. Sicque regnum duos cepit, dum nulla potestas patiens consortis sit. Huic autem unus tantum annus in ordine temporum reputatur Liuvae regis, reliqui Leovigildo fratri annumerantur.

[1Kb] 49. Aera DCVI, ann. III imper. Justini Minoris, Leovigildus adeptus Hispaniae et Galliae principatum, ampliare regnum bello et augere opes statuit. Studio quippe ejus exercitus, concordante favore, victoriarum, multa praeclare sortitus est. Cantabros namque iste obtinuit, Aregiam iste cepit, Sabaria ab eo [Col. 1071A] omnis devicta est, cesserunt etiam armis illius plurimae rebelles Hispaniae urbes. Fudit quoque diverso praelio milites, et quaedam castra ab eis occupata dimicando recepit. Hermenegildum deinde filium imperiis suis tyrannizantem, obsessum exsuperavit. Postremum bellum Suevis intulit, regnumque eorum in jura gentis suae mira celeritate transmisit. Hispania magna ex parte potitus. Nam antea gens Gothorum angustis finibus arctabatur, sed offuscavit in eo error impietatis gloriam tantae virtutis.

50. Denique Arianae perfidiae furore repletus, in catholicos persecutione commota, plurimos episcoporum exsilio relegavit. Ecclesiarum 124 reditus et privilegia abstulit, multos quoque terroribus in Arianam pestilentiam impulit, plerosque sine persecutione [Col. 1071B] illectos auro rebusque decepit. Ausus quoque inter caetera haeresis suae contagia etiam rebaptizare catholicos, et non solum ex plebe, sed etiam ex sacerdotalis ordinis dignitate, sicut Vincentium Caesaraugustanum, de episcopo apostatam factum, et tanquam a coelo in infernum projectum.

[1Kb] 51. Exstitit autem et quibusdam suorum perniciosus, nam quoscunque nobilissimos ac potentissimos vidit, aut capite truncavit, aut, opibus ablatis, proscripsit, et proscriptos in exsilium misit. Fiscum quoque primus iste locupletavit, primusque aerarium de rapinis civium hostiumque manubiis auxit. Primusque etiam inter suos regali veste opertus in solio resedit. Nam ante eum, et habitus et consessus communis ut populo ita et regibus erat. Condidit etiam civitatem in Celtiberia, [Col. 1071C] quam ex nomine filii, Recopolim nominavit. In legibus quoque ea quae ab Eurico incondite constituta videbantur, correxit, plurimas leges praetermissas adjiciens, plerasque superfluas auferens. Regnavit autem ann. XVIII, defunctus propria morte Toleti.

[1Kb] 52. Aera DCXXIV, ann. III imper. Mauricii, Leovigildo defuncto, filius ejus Recaredus regno est coronatus, cultu praeditus religionis, et paternis moribus longe dissimilis. Namque ille irreligiosus, et bello promptissimus, hic fide pius et pace praeclarus; ille armorum artibus gentis imperium dilatans, hic gloriosus eamdem gentem fidei trophaeo sublimans. In ipsis enim regni sui exordiis catholicam fidem adeptus totius Gothicae gentis populos, inoliti erroris [Col. 1071D] labe deserta, ad cultum rectae fidei revocat.

[Col. 1072A] [1Kb] 53. Synodum deinde episcoporum ad condemnationem Arianae haeresis, de diversis Hispaniae et Galliae provinciis congregat. 125 Cui concilio idem religiosissimus princeps interfuit, gestaque ejus praesentia sua et subscriptione firmavit, abdicans cum omnibus suis perfidiam, quam hucusque Gothorum populus, Ario docente, didicerat, et praedicans trium personarum unitatem in Deum, Filium a Patre consubstantialiter genitum esse, Spiritum sanctum inseparabiliter a Patre Filioque procedere, et esse amborum unum Spiritum, unde et unum sunt.

[1Kb] 54. Egit etiam gloriose bellum adversus infestas gentes fidei suscepto auxilio. Francis enim sexaginta ferme millium armatorum copiis Gallias irruentibus, misso Claudio duce adversus eos, glorioso [Col. 1072B] triumphavit eventu. Nulla unquam in Hispaniis Gothorum victoria, vel major in bello, vel similis exstitit. Prostrati sunt enim et capti multa millia hostium, residua vero exercitus pars, praeter spem in fugam versa, Gothis post tergum insequentibus, usque in regni sui finibus caesa est. Saepe etiam et lacertos contra Romanorum insolentias et irruptiones Vasconum movit. Unde non magis bella tractasse, quam potius gentem, quasi in palaestrae ludo, pro uso certaminis videtur exercuisse.

[1Kb] 55. Provincias autem quas pater bello conquisivit, iste pace conservavit, aequitate disposuit, moderamine rexit. Fuit autem placidus, mitis, egregiae bonitatis; tantamque in vultu gratiam habuit, et tantam in animo benignitatem gessit, ut omnium mentibus influens, [Col. 1072C] etiam malos ad affectum amoris sui attraheret. Adeo liberalis, ut opes privatorum, et Ecclesiarum praedia, quae paterna labes fisco associaverat, juri proprio restauraret. Adeo clemens, ut populi tributa saepe indulgentiae largitione laxaret.

56. Multos etiam ditavit rebus, plurimos sublimavit honoribus. Opes suas in miseris, thesauros suos in egenis recondens, sciens ad haec illi fuisse collatum regnum, ut eo salubriter frueretur, bonis initiis bonum finem adeptus. Fidem enim rectae gloriae, quam initio regni percepit, novissime publica confessione poenitentiae cumulavit. Toleti fine pacifico transiit, qui regnavit annos XV.

126 [1Kb] 57. Aera DCXXXIX, an. imperii Mauricii XIX, post Recaredum regem regnat Liuva filius ejus an. II, [Col. 1072D] ignobili quidem matre progenitus, sed virtutis in [Col. 1073A] dole insignitus. Quem in primo flore adolescentiae Wictericus, sumpta tyrannide, innocuum regno dejecit, praecisaque dextra occidit anno aetatis XX, regni vero II.

[1Kb] 58. Aera DCXLI, an. imp. Mauricii XXI, exstincto Liuvane, Wictericus regnum, quod vivente illo invaserat, vindicat ann. VII. Vir quidem strenuus in armorum arte, sed tamen expers victoriae. Namque adversus militem Romanum praelium saepe molitus, nihil satis gloriose gessit praeter quod milites quosdam Segontiae per duces obtinuit. Hic in vita plurima illicita fecit, in morte autem, quia gladio operatus fuerat, gladio periit. Mors quippe innocentis inulta in illo non fuit: inter epulas enim prandii conjuratione quorumdam est interfectus, corpus ejus [Col. 1073B] viliter est exportatum atque sepultum.

[1Kb] 59. Aera DCXLIIX, an. imp. Phocatis octavo, Gundemarus post Wictericum regnat an. II. Hic Vascones una expeditione vastavit, alia militem Romanum obsedit. Morte propria Toleti decessit.

[1Kb] 60. Aera DCL, an. imperii Heraclii II. Sisebutus christianissimus post Gundemarum, ad regale fastigium evocatur, regnat ann. VIII, mens. VI; qui initio regni Judaeos ad fidem Christianam permovens, aemulationem quidem habuit, sed non secundum scientiam; potestate enim compulit quos provocare fidei ratione oportuit. Sed, sicut est scriptum, sive per occasionem, sive per veritatem, donec Christus annuntiatur. Fuit autem eloquio nitidus, sententia doctus, scientia litterarum magna ex parte imbutus. In judiciis [Col. 1073C] justitia et pietate strenuus ac praestantissimus, mente benignus, 127 splendore regni praecipuus, in bellicis quoque documentis ac victoriis clarus.

[1Kb] 61. Astures enim rebellantes, misso exercitu, in ditionem suam reduxit. Ruccones montibus arduis undique conseptos per duces evicit. De Romanis quoque praesens bis feliciter triumphavit, et quasdam eorum urbes expugnando sibi subjecit, residuas inter fretum omnes exinanivit, quas gens Gothorum post in ditionem suam facile redegit. Adeo post victoriam clemens, ut multos ab exercitu suo hostili praeda in servitutem redactos, pretio dato, absolveret, [Col. 1074A] ejusque thesaurus redemptio existeret captivorum. Hunc alii proprio morbo, alii immoderato medicamenti haustu, alii veneno asserunt interfectum. Cujus exitus non modo religiosis, sed etiam optimis laicis exstitit luctuosus. Relicto Recaredo filio parvulo, qui post patris obitum princeps paucorum dierum, morte interveniente, habetur.

[1Kb] 62. Aera DCLIX, ann. imperii Heraclii X, gloriosissimus Suintila gratia divina regni suscepit sceptra. Iste sub rege Sisebuto ducis nactus officium, Romana castra perdomavit, Ruccones superavit. Postquam vero apicem fastigii regalis conscendit, urbes residuas quas in Hispaniis Romana manus agebat, praelio conserto obtinuit, auctamque triumphi gloriam prae caeteris regibus felicitate mirabili reportavit. Totius [Col. 1074B] Hispaniae infra Oceani fretum monarchia regni primus idem potitus, quod nulli retro principum est collatum. Auxit eo praelio virtutis ejus titulum duorum patritiorum obtentus, quorum alterum prudentia suum fecit, alterum virtute praelii sibi subjecit.

[1Kb] 63. Habuit quoque et initio regni expeditionem contra incursus Vasconum Tarraconensem provinciam infestantium, ubi adeo montivagi populi terrore adventus ejus perculsi sunt, ut confestim, quasi debita jura noscentes, remissis telis et expeditis ad precem manibus, supplices ei colla submitterent, obsides darent, 128 Ologitin civitatem Gothorum stipendiis suis et laboribus conderent, pollicentes ejus regno ditionique parere, et quidquid imperaretur efficere.

[Col. 1074C] [1Kb] 64. Praeter has militaris gloriae laudes plurimae in eo regiae majestatis virtutes, fides, prudentia, industria, in judiciis examinatio, strenua in regendo regno cura, praecipua circa omnes munificentia largus, erga indigentes et inopes misericordia satis promptus. Ita ut non solum princeps populorum, sed etiam pater pauperum vocari sit dignus.

[1Kb] 65. Hujus filius Racimirus in consortium regni assumptus, pari cum patre solio conlaetatur, in cujus infantia ita sacrae indolis splendor emicat, ut in eo et meritis et vultu paternarum virtutum effigies praenotetur. Pro quo exorandus est coeli atque humani [Col. 1075A] generis rector, ut sicut exstat concessu patrio socius, ita post longaevum parentis imperium sit et regni successione dignissimus. Computatis igitur Gothorum regum temporibus ab exordio Athanarici regis, usque ad quintum gloriosissimi Suintilae principis annum, regnum Gothorum per annos CCLVI, Deo favente, reperitur esse porrectum.



Item recapitulatio ejusdem Isidori in Gothorum laudem.

[1Kb] 66. Gothorum antiquissima origo de Magog filio Japhet fuit, unde et Scytharum genus exstitit. Nam iidem Gothi Scythica probantur origine nati. Unde nec longe a vocabulo discrepant. Demutata enim ac detracta littera, Getae, quasi Scythae, sunt nuncupati. Hi igitur Septentrionis glacialia juga inhabitantes [Col. 1075B] circa Scythica regna, quaeque sunt ardua montium cum caeteris gentibus 129 possidebant, quibus sedibus impetu gentis Hunnorum pulsi, transgressoque Danubio, Romanis se dederunt. Sed, dum injurias eorum non sustinerent, indignati, regem sibi ex sua turba legunt, Thraciam irruunt, Italiam vastant, obsessam Urbem capiunt, Gallias aggrediuntur, patefactisque Pyrenaeis montibus, Hispanias usque perveniunt, ibique sedem vitae atque imperium locaverunt.

[1Kb] 67. Populi natura pernices, ingenio alacres, conscientiae viribus freti, robore corporis validi, staturae proceritate ardui, gestu habituque conspicui, manu prompti, duri vulneribus, juxta quod ait poeta de ipsis:

[Col. 1075C] Mortem contemnunt laudato vulnere Getae.
Quibus tanta exstitit magnitudo bellorum, et tam extollens gloriosae victoriae virtus, ut Roma ipsa victrix omnium populorum, subacta captivitatis jugo, Geticis triumphis accederet, et domina cunctarum gentium illis ut famula deserviret.

[1Kb] 68. Hos Europae omnes tremuere gentes, Alpium his cessere obices. Vandalica et ipsa crebro opinata barbaries non tantum praesentia eorum exterrita, quam opinione fugata est. Gothorum vigore Alani exstincti sunt, Suevi quoque hactenus intra inaccessos Hispaniarum angulos coarctati, etiam eorum armis periculum [Col. 1076A] finis experti sunt, et regno, quod desidioso torpore tenuerunt, turpiori nunc dispendio caruerunt, quanquam tenuisse hucusque valde sit mirum, quo sine experimento defensionis carere potuerunt.

[1Kb] 69. Sed quis poterit tantam Gothicae gentis edicere virium magnitudinem, quandoquidem dum multis gentibus vix precum causa et munerum regnare licuerit, his tamen libertas magis de congressione quam de petita contigit pace, atque ubi sese necessitas 130 bellandi opposuit, vires eos potius quam preces adhibuisse? Porro in armorum artibus spectabiles satis sunt, et non solum hastis, sed et jaculis equitando confligunt. Nec equestri tantum praelio, sed et pedestri incedunt. Verumtamen magis equitum praepeti cursu confidunt, unde et poeta: Getes, inquit, quo pergit equo.

[Col. 1076B] [1Kb] 70. Exercere enim se telis ac praeliis praeludere maxime diligunt. Ludorum certamina usu quotidiano gerunt. Hac sola tantum armorum experientia hucusque carebant, quod classica bella in mari gerere non studebant. Sed postquam Sisebutus princeps coelesti gratia regni sumpsit sceptra, ejus studiis ad tantam felicitatis virtutem profecti sunt, ut non solum terras, sed et ipsa maria suis armis adeant, subactusque serviat illis Romanus miles, quibus servire tot gentes et ipsam Hispaniam videt.



Vandalorum historia.

[1Kb] 71. Aera CDXLIV, ante biennium irruptionis Romanae urbis excitatae per Stiliconem gentes Alanorum, Suevorum et Vandalorum, trajecto Rheno fluvio, in Gallias irruunt, Francos proterunt, directoque impetu [Col. 1076C] ad Pyrenaeum usque perveniunt, cujus obice per Didymum et Veranianum Romanos nobilissimos ac potentissimos fratres occupato, ab Hispania tribus annis repulsi, per circumjacentes Galliae provincias vagabantur. Sed postquam iidem fratres, qui privato praesidio Pyrenaei claustra tuebantur, ob suspicionem tyrannidis, insontes, et nulla culpa obnoxii, a Constantio Caesare interfecti sunt, aera CDXLVI, memoratae gentes Hispaniarum provincias irrumpunt.

[1Kb] 72. Aera CDXLVI, Vandali, Alani et Suevi Hispanias occupantes, neces vastationesque cruentis discursionibus [Col. 1077A] faciunt, urbes incendunt, substantiam direptam exhauriunt, ita ut humanae carnes vi famis 131 devorarentur a populis. Edebant filios suos matres; bestiae quoque morientium gladio, fame ac peste, cadaveribus assuetae, etiam in vivorum efferebantur interitum, atque ita quatuor plagis per omnem Hispaniam saevientibus, divinae iracundiae per prophetas scripta olim praenuntiatio adimpletur.

[2Kb] 73. Aera CDLIX, post plagarum diram perniciem, quibus Hispania caesa est, tandem Barbari, ad pacem ineundam, Deo miserante, conversi, sorte in possessionem sibi ejus provincias dividunt. Gallaeciam enim Vandali et Suevi occupant; Alani Lusitaniam et Carthaginiensem provinciam; Vandali autem, cognomine Selingui, relicta Gallaecia, et postquam [Col. 1077B] Tarraconensis provinciae insulas devastarunt, regressi, Baeticam sortiuntur. Hispani autem per civitates et castella residua plagis afflicti Barbarorum dominantium sese servituti subjiciunt. Primus autem in Hispania Gundericus rex Vandalorum successit, regnans Gallaeciae partibus annis XIIX. Qui, dum, rupto foedere pacis, Suevorum gentem in Erbasis montibus obsideret, relicta obsidione Suevorum, Balearicas Tarraconensis provinciae insulas depraedatur. Deinde, Carthagine Spartaria eversa, cum omnibus Vandalis, ad Baeticam transit, Hispalim diruit, actaque caede, in direptionem mittit. Qui cum auctoritate regiae potestatis irreverenter manus in basilicam Vincentii martyris civitatis ipsius extendisset, mox Dei judicio in foribus templi daemonio correptus [Col. 1077C] interiit.

[1Kb] 74. Aera CDLXVI. Gisericus, frater Gunderici, succedit in regnum annis XL. Qui, ex catholico effectus apostata, in Arianam primus 132 fertur transisse perfidiam. Hic de Baeticae provinciae littore cum Vandalis omnibus, eorumque familiis, ad Mauritaniam et Africam, relictis Hispaniis, transfretavit. Cui Valentinianus Junior, Occidentis imperator, non valens obsistere, pacem mittit, et partem Africae quam Vandali possiderent tanquam pacifice dedit, conditionibus ab eo sacramenti acceptis ne quid ultra invaderet.

[1Kb] 75. Ille autem, de cujus amicitia nihil ambigebatur, violata sacramenti religione, Carthaginem dolo [Col. 1078A] pacis invadit, omnesque opes ejus, excruciatis diverso tormentorum genere civibus, in jus proprium vertit. Deinde Siciliam depraedatur, Panormum obsedit, Arianam pestilentiam per totam Africam intromittit, sacerdotes Ecclesiis pellit, martyres plurimos facit, et juxta prophetiam Danielis, demutatis mysteriis, sanctorum ecclesias Christi hostibus tradidit. Nec jam divini cultus loca, sed suorum esse habitacula jussit.

[1Kb] 76. Adversus quem Theodosius Minor, Orientis imperator, bellum paravit, quod ad effectum non venit. Hunnis enim Thraciam Illyricumque vastantibus, exercitus ad Vandalos missus, ad defendendos Thraces Illyrianosque, ex Sicilia revocatur. Majorianus autem imperator de Italia Hispanias veniens, cum in Carthaginiensi provincia aliquantas naves sibi [Col. 1078B] ad transitum adversus Vandalos praeparasset, eas de littore Carthaginiensi commoniti Vandali per proditores arripiunt. Sicque Majorianus, a sua dispositione frustratus, Italiam revertitur, atque, a Ricchimiro patritio fraude circumventus, occiditur.

[1Kb] 77. Quo comperto, Gisericus, non contentus solis Africae vastationibus, navibus advectus, Romam ingreditur, direptisque per XIV dies opibus Romanorum, relictam Valentiniani, et filias ejus, et multa millia captivorum secum tulit. Mox Carthaginem redit; et, per legatos ab imperatore postulata pace, Valentiniani relictam Constantinopolim remittit, quarum unam ex filiabus suis filio suo Hugnerico jure matrimonii copulavit. Sicque post multarum provinciarum clades, 133 Christianorumque [Col. 1078C] spolia atque neces, moritur regni sui anno XL.

[1Kb] 78. Aera DVI, post Gisericum, Ugnericus, Giserici filius, regnat annis VII, mensibus V, habens in conjugio Valentiniani filiam, quam pater ejus ex Roma cum matre captivam adduxerat, qui et ipse, Ariano suscitatus furore, Catholicos per totam Africam atrocior patre persequitur, ecclesias tollit, sacerdotes et cuncti ordinis clericos in exsilium mittit. Monachos quoque atque laicos quatuor circiter millia exsiliis durioribus relegavit, martyres fecit, confessoribus linguas abscidit, qui, linguis abscissis, perfecte usque ad finem locuti sunt.

[Col. 1079A] [1Kb] 79. Tunc Laetus, Neptensis civitatis episcopus, gloriose martyrio coronatur. Qui dum Ariani contagii labe variis poenis maculari non potuit, victor repente coelos obtinuit. Ugnericus autem inter innumerabiles suarum impietatum strages, quas in Catholicos exercuerat, octavo regni anno, ut Arius pater ejus, interioribus cunctis effusis, miserabiliter vitam finivit.

[1Kb] 80. Aera DXIV, Ugnerico succedit Guntamundus, regnans ann. XII, qui statim Ecclesiae pacem reformans, Catholicos ab exsilio revocavit.

[1Kb] 81. Aera DXXVI, Guntamundo mortuo, Trasemundus regnat ann. XXVII, mens. IV. Iste, Ariana insania plenus, Catholicos insectatur, ecclesias claudit, Sardiniam exsilio ex omni Africana Ecclesia CXX episcopos [Col. 1079B] mittit, Carthagine moritur. Cujus tempore Fulgentius, Ruspensis episcopus, in nostro dogmate claruit.

[1Kb] 82. Aera DLIII, post Trasemundum Ildericus, Ugnerici filius, ex Valentiniani imperatoris filia natus, regnat ann. VII, mens. III. Iste, sacramento a decessore suo Trasemundo obstrictus, ne Catholicis in regno suo aut ecclesias aperiret, aut privilegia restauraret, priusquam regnaret, ne religionem sacramenti violaret, praecepit 134 et sacerdotes catholicos ab exsilio reduci, et ecclesias aperiri, quem Gilimer, assumpta tyrannide, regno privat, et cum filiis carceris custodiae mancipat.

[1Kb] 83. Aera DLX, Gilimer regnum cum tyrannide sumpsit, multos nobilium Africae provinciae crudeliter [Col. 1079C] exstinguens, multorumque substantias tollens, adversus quem Justinianus imperator, visitatione Laeti episcopi, qui ab Ugnerico Vandalorum rege martyr fuerat factus, exercitum cum Belisario magistro militum duce mittit. Initoque idem Belisarius praelio Guntemirum et Gebamundum regis fratres primo praelio superatos interficit, deinde ipsum Gilimirum in fugam versum. Africam capit nonagesimo septimo Vandalorum ingressionis anno.

[1Kb] 84. In ipso autem Belisarii occursu priusquam congressio fieret, Gilimer tyrannus Ildericum regem cum [Col. 1080A] quibusdam generis ejus affinibus occidit. Belisarius autem Gilimirum tyrannum capit, eumque cum divitiis ex rapinis provinciarum et Africae conquisitis Constantinopolim Justiniano imperatori adducit. Sicque regnum Vandalorum cum populo atque stirpe deletur aera DLXIV, quod permansit CXIII ann., a Gunderico rege usque ad Gilimiri interitum.



Suevorum historia.

[1Kb] 85. Aera CDXLVII, Suevi, principe Hermerico, cum Alanis et Vandalis simul Hispanias ingressi sunt, atque omnem Gallaeciam cum Vandalis occupant. Vandalis autem Africam transeuntibus, Gallaeciam soli Suevi sortiti sunt, quibus praefuit in Hispaniis Hermericus annis XXXII. Gallaeci autem in parte proviae regno suo utebantur. 135 Quos Hermericus assidua [Col. 1080B] vastatione depraedans, tandem morbo oppressus, pacem cum eis fecit, Recchilanem filium suum in regnum substituit, qui cum magna parte exercitus missus, Andevotum Romanae militiae ducem cum multis copiis ad Singilium Baeticae provinciae fluvium, inito bello, prostravit, magnis ejus auri argentique copiis occupatis. Inde Emeritam obsessam ingreditur, atque obtentam propria regno associat. Hermericus autem pater ejus, per annos VII diuturno languore affectus, interiit.

[1Kb] 86. Aera CDLXXIX, Hermerico defuncto, Recchila, filius ejus, regnat ann. VIII, qui post obitum patris, Hispali obtenta, Baeticam et Carthaginiensem provincias in suam potestatem reducit, atque inde Emeritae, sub cultu, ut ferunt, gentilitatis vitam finivit.

[Col. 1080C] [1Kb] 87. Aera CDXXCVI, Recchiarius, Recchilanis filius, catholicus factus, succedit in regnum annis IX, accepta in conjugium Theuderedi regis Gothorum filia. Initio regni auspicatus Vasconias depraedatur; mox ad Theuderedum socerum suum profectus, Caesaraugustanam regionem remeans, Gothis auxiliantibus, vastat. Tarraconensem provinciam, quae Romano imperio deserviebat, invadit. Carthaginienses regiones, quas Recchila pater ejus Romanis reddiderat, in praedam mittit. Ad ultimum, dum Theudericus rex Gothorum in Hispaniam ingrederetur, inito [Col. 1081A] praelio adversus eum, primo fugatur, deinde captus occiditur.

[1Kb] 88. Aera CDXCV, exstincto Recchiario, Suevi, qui remanserant in extrema parte Gallaeciae, Maldram Massilae filium regem sibi constituunt. Mox bifariam divisi, pars Frantanem, pars Maldram regem appellant. Nec mora. Frantane mortuo, Suevi, qui cum eo erant, Recchimundum sequuntur, et, cum Maldra pace inita, pariter 136 partes Lusitaniae depraedantur. Maldra autem tertio regni anno a suis jugulatur.

[1Kb] 89. Aera CDXCIIX. Maldra interfecto, inter Frumarium et Remismundum oritur de regni potestate dissensio; sed Frumarius cum manu Suevorum, quam habebat, Flaviensis urbis conventum gravi evertit excidio. Remismundus autem vicina sibi pariter [Col. 1081B] Auregensium et Lucensis conventus maritima populatur.

[1Kb] 90. Aera DII, Frumario mortuo, Remismundus, omnibus Suevis in suam ditionem regali jure revocatis, pacem cum Gallaecis reformat, legatos foederis ad Theudericum regem Gothorum mittit, a quo etiam per legatos, et arma, et conjugem, quam haberet, accepit. Inde ad Lusitaniam transit. Conimbriam pace deceptam diripit. Olyssipona quoque ab eo occupatur, cive suo, qui illi praeerat, tradente Lusidio. Hujus tempore Ajax, natione Galata, effectus apostata Arianus, inter Suevos, regis sui auxilio, hostis catholicae fidei et divinae [Col. 1082A] Trinitatis emergit, de Gallicana Gothorum regione hoc pestiferum virus afferens, et totam gentem Suevorum lethalis perfidiae labe inficiens. Multis deinde Suevorum regibus in Ariana haeresi permanentibus, tandem regni potestatem Theudemirus suscepit.

[1Kb] 91. Qui confestim, Arianae impietatis errore destructo, Suevos catholicae fidei reddidit, innitente Martino, monasterii Dumiensis episcopo, fide et scientia claro, cujus studio et pax Ecclesiae ampliata est, et multa in Ecclesiasticis disciplinis Gallaeciae regionibus instituta. Post Theudemirum Miro Suevorum princeps efficitur, regnans ann. XIII. Hic bellum secundo regni contra Ruccones intulit. Deinde in auxilium Leovigildo Gothorum regi adversus rebellem filium expugnandum Hispalim [Col. 1082B] pergit, ibique terminum vitae clausit

137 [1Kb] 92. Huic Heboricus filius in regnum succedit, quem adolescentem Andeca, sumpta tyrannide, regno privat, et monachum factum in monasterio damnat, pro quo non diu est dilata sententia. Nam Leovigildus, Gothorum rex, Suevis mox bellum inferens, obtento eodem regno, Andecanem dejecit, atque detonsum, post regni honorem, presbyterii officio mancipavit. Sic enim oportuit ut quod ipse regi suo fecerat, rursus idem congrua vicissitudine pateretur. Regnum autem Suevorum deletum in Gothos transfertur, quod mansisse CLXXVII annis scribitur.




[Col. 1081]
138 SANCTI ISIDORI HISPALENSIS EPISCOPI DE VIRIS ILLUSTRIBUS. LIBER. (C)



Praefatio.

[2Kb] 1. Quamvis superius plurimi veterum tractatorum inter Graecos et Latinos scriptores doctissimi annotentur tamen reor ipse etiam paucorum memoriam facere, quorum lectionem recolo me attigisse.

    [Col. 1081] I. 139 Xystus, papa Romanus.
    II. Macrobius, diaconus.
    III. Philastrius, ep. Brixiensis.
    IV. Theodorus, ep. Mopsuestenus.
    [Col. 1082] V. Osius, episc. Cordubensis.
    VI. Toranius Rufinus, presbyter Aquileiensis.
    VII. Verecundus, ep. Africanus.
    VIII. Victorinus, episcopus.
    [Col. 1083A] IX. Itatius, episcopus Galleciae.
    X. Eusebius, ep. Dorolitanus.
    XI. Cerealis, ep. Castellanens. in Africa.
    XII. Ferrandus, diaconus Carthag.
    XIII. Petrus, episcop. Ilerden.
    XIV. Marcellinus, presbyter.
    XV. Itatius Clarus, ep. Hispanus.
    XVI. Siricius, pont. Romanus.
    XVII. Paulinus, presbyter Mediolan., postea ep. Nolanus.
    XVIII. Proba, uxor Adelphii.
    XIX. Joannes Chrysostomus, episc. Constantinop.
    XX. Sedulius, presbyter.
    XXI. Possidius, ep. Africanus.
    [Col. 1083B] XXII. Primasius, ep. Africanus.
    XXIII. Proterius, ep. Alexandrinus.
    XXIV. Paschasinus, ep. Siciliensis.
    XXV. Julianus Pomerius.
    XXVI. Eugipius, abbas Lucullanensis.
    XXVII. Fulgentius, ep. Ruspensis in Africa.
    XXVIII. Eucherius, ep. Lugdunensis Franciae.
    XXIX. Hilarius, ep. Arelatensis.
    XXX. Apringius, ep. Pacensis, in Hisp.
    XXXI. Justinianus, imperator.
    XXXII. Facundus, ep. Hermianensis.
    XXXIII. Justinianus, ep. Valentinus.
    XXXIV. Justus, ep. Urgellitanus.
    XXXV. Martinus, ep. Dumiensis.
    XXXVI. Avitus, ep. Viennensis.
    [Col. 1083C] XXXVII. Dracontius.
    XXXVIII. Victor, ep. Tunnensis.
    XXXIX. Joannes, ep. Constantinop.
    XL. Gregorius, papa Romanus.
    XLI. Leander, ep. Hispal.
    XLII. Lucinianus, ep. Carthagin.
    XLIII. Severus, ep. Malacitanus.
    XLIV. Joannes, ep. Gerundens.
    XLV. Eutropius, ep. Valentinus.
    [Col. 1084A] XLVI. Maximus, ep. Caesaraugustan.
    Hactenus Isidorus.
    Hinc Braulio, ep. Caesaraug.
    XLVII. Isidorus, ep. Hispal.





CAPUT PRIMUM.

[1Kb] 2. Xystus episcopus Romanae urbis, et martyr, composuit ad instar Salomonis librum Proverbiorum, tam brevi eloquio, ut 140 in singulis versiculis singulae explicentur sententiae. Cui quidem opusculo haeretici quaedam contra ecclesiasticam fidem inseruerunt, quo facilius, sub nomine tanti martyris, perversorum dogmatum reciperetur assertio. Sed is qui catholicum sese meminit, probando legat, et ea quae veritati contraria non sunt recipiat. Quidam autem putant eumdem librum ab haereticis, non a Xysto, fuisse [Col. 1084B] dictatum. Refellit autem hanc opinionem beatissimus Augustinus, qui in quodam opere suo ab eodem martyre hoc opus compositum esse fatetur.



CAPUT II.

[1Kb] 3. Macrobius diaconus studium sancti Cypriani ingeniumque secutus, complexus est congrua ex utroque Testamento adversus versutias haereticorum capitula, de scilicet Dei Patris majestate, et Filii Dei adventu, ejus incarnatione, sive passione, resurrectione, et ascensione in coelos, parique modo, et de electione gentium, et reprobatione Judaeorum. Deinde subjecit etiam caetera ad utilitatem vitae et disciplinae religionis pertinentia, omnia haec in centum distincta capitulis.



CAPUT III.

[Col. 1084C] [1Kb] 4. Philastrius, Brixiensis episcopus. Hic longe ante beatissimum Augustinum edidit librum de Haeresibus, singulas quasque demonstrans, sive quae in populo Judaeorum ante incarnationem Christi fuerunt, quas viginti octo enumerat, sive quae post Domini adventum Salvatoris, adversus catholicam fidem exortae sunt, quas idem centum viginti octo esse describit, sicut de eo idem vir magnae gloriae Augustinus, et doctor clarissimus, meminit.



141 CAPUT IV.
[Col. 1085A]

[6Kb] 5. Theodorus, Mopsuestenae urbis episcopus, ita clare, copioseque scientiae doctrina refulsisse refertur, ut praedicaretur (si referre fas est) mille voluminum summam in Graeco conscripsisse, adversus omnium haereticorum errores. Hunc Acephalorum episcopi in praejudicio Chalcedonensis concilii, Justiniano 142 principe compellente, damnare post mortem cum Iba et Theodoreto episcopis censuerunt. Dum constet eum laudabilium virorum testimoniis clarissimae [Col. 1086A] Ecclesiae doctorem fuisse. Vixit usque ad imperium senioris Leonis.



CAPUT V.

[1Kb] 6. Osius, Cordubensis ecclesiae civitatis Hispaniarum episcopus, eloquentiae viribus exercitatus. Scripsit ad sororem suam de laude virginitatis epistolam pulchro ac diserto comptam eloquio; composuitque et aliud opus de interpretatione vestium sacerdotalium quae sunt in Veteri Testamento, egregio quidem sensu et ingenio elaboratum. In Sardicensi [Col. 1087A] etiam concilio quamplurimas edidit ipse sententias.

[1Kb] 7. Hic autem post longum senium vetustatis, id est, post 143 centesimum primum annum in ipso jam limine vitae a fidei limitibus subruens, serpentis jaculo concidit. Nam accersitus a Constantio principe, minisque perterritus, metuens ne senex et dives damna rerum vel exsilium pateretur, illico Arianae impietati consensit, et vocabulum homousion, quod simul cum Patribus sanctis caeteris Ecclesiis sequendum tradiderat, arreptus impietatis furore, damnavit: cujus quidem vitam, ut meruit, confestim exitus crudelis finivit.



CAPUT VI.

[1Kb] 8. Toranius Ruffinus scripsit ad quemdam Paulinum presbyterum de Benedictionibus patriarcharum triplici intelligentia librum satis succinctum, et clara [Col. 1087B] brevitate compositum. Hic autem juxta mysticum sensum, ea quae de Dan, filio Jacob, scripta sunt, non recte de Domino nostro interpretatur, dum procul dubio ad Antichristum eadem pertinere sanctorum Patrum probet assertio.



CAPUT VII.
[Col. 1088A]

[1Kb] 9. Verecundus, Africanus episcopus, studiis liberalium litterarum disertus, edidit carmine dactylico duos modicos brevesque libellos, quorum primum de Resurrectione et Judicio scripsit, alterum vero de Poenitentia, in quo lamentabili carmine propria delicta deplorat.



CAPUT VIII.

[2Kb] 10. Victorinus episcopus composuit et ipse versibus duo opuscula 144 admodum brevia: unum adversus Manichaeos reprobantes Veteris Testamenti Deum, veramque incarnationem Christi contradicentes; alium autem adversus Marcionistas, qui duo principia, id est, duos deos fingunt: unum malum, justum creaturarum conditorem et retributorem factorum; [Col. 1088B] alterum bonum, animarum susceptorem et indultorem criminum.



CAPUT IX.

[3Kb] 11. Itacius, provinciae Gallaeciae episcopus, secutus chronicam Eusebii Caesariensis episcopi, sive Hieronymi [Col. 1089A] presbyteri, 145 quae usque hodie in Valentis Augusti imperium edita declaratur, dehinc ab anno primo Theodosii Augusti usque in annum imperii Leonis octavum subjunctam sequitur historiam, in qua magis Barbararum gentium bella crudelia narrat, quae premebant Hispaniam. Decessit sub Leone principe, ultima jam pene senectute, sicut etiam praefationis suae demonstratur indicio.



CAPUT X.

[1Kb] 12. Eusebius, Dorolitanae urbis episcopus. Hic in coetu Chalcedonensis concilii contra Dioscorum haereticum Alexandrinae urbis episcopum librum obtulit, ac praesenti synodo omnes Dioscori errores et blasphemias recitavit. Hunc enim ac sanctum Flavianum Constantinopolitanum episcopum idem Dioscorus [Col. 1089B] in Ephesina secunda synodo excommunicationis sententia dejecerat, eo quod pro orthodoxa fide contra haeresin repugnarent. Unde postea idem Eusebius in Chalcedonensi synodo innumerabilium malorum ejus crimina, vel blasphemias detegens, damnationis ejus sententiam super eum a sancto concilio imprecatur, scilicet, ut quod juste ille aliis intulerat, in eo juste retorqueretur.



CAPUT XI.

[1Kb] 13. Cerealis, Castellanensis Ecclesiae episcopus. Hic, dum apud Carthaginiensem Africae provinciae urbem venisset, de fide sanctae Trinitatis cum Maximiano, Ammonitarum episcopo, concertatus est, respondens propositionibus ejus, non eloquiorum argumentis, [Col. 1089C] sed de testimoniis sanctarum Scripturarum. Exstat hoc ipsum ejusdem opusculum novem et decem responsionum capitulis praesignatum.



CAPUT XII.

[1Kb] 14. Ferrandus, Carthaginiensis Ecclesiae diaconus, 146 multum in sacris Scripturis floruisse asseritur, [Col. 1090A] multasque cum beato Fulgentio propositiones alternis epistolis habuisse narratur. Iste ad Pelagium et Anatolium Romanos diaconos consulentes eum, utrum liceat quemquam damnare post mortem, edidit rescriptum, ubi inter alia sic locutus est, dicens: »Quid prodest dormientibus Ecclesiam perturbare? Si quis adhuc in corpore mortis hujus accusatus et damnatus, antequam mereretur absolvi, de Ecclesia raptus est, absolvi non potest humano judicio. Si quis accusatus et absolutus in pace catholicae Ecclesiae transivit ad Deum, condemnari non potest ulterius humano judicio. Si quis accusatus ante diem sacri examinis repentina vocatione praeventus est, intra sinum matris Ecclesiae constitutus, divino intelligendus est judicio reservari, et de hoc nullus [Col. 1090B] homo potest manifestam proferre sententiam, cui si Deus indulgentiam dedit, nihil nocet nostra severitas; sed si supplicium praeparavit, nihil prodest nostra benignitas.



CAPUT XIII.

[1Kb] 15. Petrus, Ilerdensis Hispaniarum Ecclesiae episcopus, edidit diversis solemnitatibus congruentes orationes, et missas eleganti sensu, et aperto sermone.



CAPUT XIV.

[2Kb] 16. Marcellinus, Italiae presbyter, scripsit Theodosio Minori, Arcadioque imperatoribus, opusculum unum, in quo retexit gesta episcoporum qui ad destructionem homousion Arimini convenerunt; quique ita totum mundum perfidia impii dogmatis turbaverunt, ut vix pauci antistites existerent qui in inviolabili [Col. 1090C] fidei cultu perseverarent. Exponit quoque de Ario, dum ad synodum pergeret cum Alexandro disputaturus, qualiter conversus in via ad necessariam causam, viscera ejus fuissent diffusa. De fine quoque Osii Cordubensis urbis episcopi, qui, metu imperatoris, fidem praevaricatus, perfidiae assertor et impietatis [Col. 1091A] effectus fuerat 147 assecutor, sic talia profert. Nam post impiam, inquit, Osii praevaricationem, dum sanctus Gregorius, Eliberitanus episcopus, in Cordubensi urbe juxta imperiale decretum fuisset adductus, ac minime vellet illi communicare, commotus Osius dicit Clementino Constantii praefecto vicario, ut mitteret eum in exsilium. At ille inquit: Non audeo episcopum in exsilium mittere, nisi prius eum ab episcopatu dejeceris.

17. Ut autem vidit sanctus Gregorius quod Osius vellet ferre sententiam, appellat Christum totis fidei suae visceribus, exclamans ita: Christe Deus, qui venturus es judicare vivos et mortuos, ne patiaris hodie humanam proferri sententiam adversus me minimum servum tuum, qui pro fide nominis tui, ut reus assistens, spectaculum factus sum; sed tu ipse, [Col. 1091B] quaeso, in causa tua hodie judica, ipse sententiam proferre dignare per ultionem. Non ego, quasi metuens exsilium, fugere cupio, cum mihi pro tuo nomine nullum supplicium grave sit, sed ut multi praevaricationis errore liberentur, cum praesentem viderint ultionem. His dictis, ecce repente Osius residens fastu quasi regalis imperii, cum sententiam conaretur exprimere, os vertit, distorquens pariter et cervicem, ac de sessu in terram eliditur, atque illico expiravit.

[1Kb] 18. Tunc, admirantibus cunctis, etiam Clementinus ille gentilis expavit, et licet esset judex, tamen timens ne in se simili supplicio judicaretur, prostravit se ad pedes sancti viri, obsecrans ut sibi parceret, qui in eum divinae legis ignorantia peccasset, et non tam proprio arbitrio quam mandantis imperio. Inde est quod [Col. 1091C] solus Gregorius ex numero vindicantium integram fidem, nec in fugam versus est, nec passus est exsilium, unusquisque enim timuit de illo ulterius judicare.



148 CAPUT XV.
[Col. 1092A]

[1Kb] 19. Itacius, Hispaniarum episcopus, cognomento et eloquio clarus, scripsit quemdam librum sub Apologetici specie, in quo detestanda Priscilliani dogmata, et maleficiorum ejus artes, libidinumque ejus probra demonstrat, ostendens Marcum quemdam Memphiticum magicae artis scientissimum, discipulum fuisse Manis et Priscilliani magistrum. Hic autem cum Ursacio episcopo ob necem ejusdem Priscilliani, cujus accusatores exstiterant, Ecclesiae communione privatus, exsilio condemnatur, ibique die ultimo fungitur, Theodosio Majore et Valentiniano regnantibus.



CAPUT XVI.

[2Kb] 20. Siricius, clarissimus pontifex, et Romanae sedis [Col. 1092B] antistes, scripsit decretale opusculum directum ad Eumerium Tarraconensem episcopum. In quo, inter alias ecclesiasticas disciplinas, constituit haereticorum baptisma nequaquam ab Ecclesia rescindendum. Reperimus et aliam ejus epistolam ad diversos episcopos missam, in qua condemnat Jovinianum haereticum, atque Auxentium, caeterosque eorumdem sequaces. Praefuit Romae annos quatuordecim. Obiit Theodosio et Valentiniano regnantibus.



CAPUT XVII.

[3Kb] 21. Paulinus, presbyter, explicuit in Benedictionibus patriarcharum triplici intelligentiae genere librum satis succincta brevitate 149 compositum. Idem etiam, petente Augustino, conscripsit Ambrosii vitam signis florentem, atque doctrinis et meritis apostolorum [Col. 1092C] non imparem. Siquidem et Constantius episcopus Germani vitam contexuit, obitumque Paulini Oranius edidit.



CAPUT XVIII.
[Col. 1093A]

[2Kb] 22. Proba, uxor Adelphii proconsulis, femina, idcirco inter viros ecclesiasticos posita sola, pro eo quod in laude Christi versata est, componens centonem de Christo, Virgilianis coaptatum versiculis. Cujus quidem non miramur studium, sed laudamus ingenium. Quod tamen opusculum inter apocryphas Scripturas inseritur.



150 CAPUT XIX.

[1Kb] 23. Joannes, sanctissimus Constantinopolitanae sedis episcopus, cognomento Chrysostomus; cujus oratio, et plurimam cordis compunctionem, et magnam suaviloquentiam tribuit, condidit Graeco eloquio multa et praeclara opuscula. E quibus utitur Latinitas, duobus ejus de lapsis libellis, scriptis ad quemdam Theodorum, [Col. 1093B] lamentis et exhortationibus plenis, utpote illum a bona conversatione dejectum. Et quia monachi vitam cum eo in uno eodemque monasterio exercuerat, ideo conversationis ibi factae eum in libris ipsis admonuit, provocans eum ad propositum, atque ostendens, nulli peccatori, vel impio, si ad poenitentiam redeat, desperandum.

[1Kb] 24. Legimus ejusdem et librum alium, cujus praenotatio, est Neminem posse laedi ab alio, nisi a semetipsa. Ad personam quoque cujusdam nobilissimae matronae Gregoriae reperitur opus ejus insigne de conversatione [Col. 1094A] vitae, et institutione morum, sive de compugnantia virtutum et vitiorum. Est etiam et alius liber ejusdem apud Latinos de compunctione cordis. Alter quoque scriptus ad quemdam Eutropium, cum palatio pulsus ad altarium confugisset.

[1Kb] 25. Multos praeterea composuit diversosque tractatus, quos enumerare perlongum est. Cujus quidem studii, etsi non omnia, tamen quam plurima eloquentiae ejus fluenta de Graeco in Latinum sermonem 151 translata sunt. Hic autem, decimo tertio anno episcopatus sui, discordia Theophili Alexandrini episcopi, oppressus. Faventes episcopi nostri Arcadio imperatori damnaverunt eum innocentem, atque ab episcopatu dejectum, Pontum in exsilium retruserunt. Corpus trigesimo quinto anno, die functionis ab exsilio [Col. 1094B] Constantinopolim revocatur, etiam in Apostolorum ecclesia sepelitur.



CAPUT XX.

[1Kb] 26. Sedulius, presbyter, edidi: tres libros, dactylico heroico metro compositos, quorum primus signa et virtutes Veteris Testamenti potentissime resonat, reliqui vero gestorum Christi sacramenta vel miracula intonant.



CAPUT XXI.

[1Kb] 27. Possidius, Africanae provinciae episcopus. Hic stylo persecutus est vitam sancti Augustini, cui etiam operi subjecit indiculum scriptorum ejus, enumerans [Col. 1095A] quanta idem beatissimus doctor scripsit, ubi plusquam quadringentorum librorum volumina supputantur. Homiliarum vero et epistolarum quaestionumque infinitus modus est, ut pene vix possit quisquam articulo suo aliena tanta scribere, quanta ille proprio labore composuit.



CAPUT XXII.

[1Kb] 28. Primasius, Africanus episcopus, composuit sermone scholastico de Haeresibus tres libros directos ad Fortunatum episcopum, explicans in eis quod olim beatissimus Augustinus in libro Haereseon imperfectum, morte interveniente, reliquerat: in primo 152 namque ostendens quid haereticum faciat, in secundo et tertio digerens quid haereticum demonstret.



CAPUT XXIII.

[Col. 1095B] [1Kb] 29. Proterius, Alexandrinae Ecclesiae antistes, scripsit epistolas ad Leonem Romanae sedis episcopum de festivitate paschali. Hunc autem Leonis Augusti temporibus Dioscori haeretici successores, auctore Timotheo, seditione facta, crudelissime peremerunt, ipsumque Timotheum sibi pro Alexandrino episcopo statuerunt.



CAPUT XXIV.

[2Kb] 30. Paschasinus, Siciliensis episcopus, edidit unam epistolam paschalem, ad Leonem supradictum papam directam, in qua refert paschalis mysterii miraculum his verbis: Est, inquit, possessio, quae appellatur Meltinas, in montibus arduis, ac silvis densissimis constituta, illic perparva atque vili opere constructa [Col. 1095C] Ecclesia est, in cujus baptisterio nocte sacrosancta [Col. 1096A] paschali, baptizandi hora, cum nullus canalis sit, vel fistula nec aqua omnino vicina, fons ex sese repletur; paucisque qui fuerint consecratis, cum deductorium 153 nullum sit, ut venerat aqua, ex sese discedit. Claruit sub Theodosio Juniore, Arcadii imperatoris filio.



CAPUT XXV.

[1Kb] 31. Julianus quidam, Gallus, cognomento Pomerius. Hic octo libros de animae Natura in dialogi morem conscripsit. Horum primus continet quid sit anima, vel qualiter credatur ad Dei imaginem facta. In secundo loquitur utrum anima corporea, an incorporea sit. In tertio disserit primo homini unde anima sit facta. In quarto utrum nova anima sine peccato fiat, an peccatum primi hominis ex illo propagata originaliter trahat.

[Col. 1096B] [1Kb] 32. In quinto describit quae sit facultas animae. In sexto eloquitur unde sit illa discordia qua carni spiritus, vel caro spiritui adversatur. In septimo autem scribit de differentia vitarum et mortium, vel resurrectione carnis et animae, sive de morte carnis, ac de ejus resurrectione. In octavo loquitur de his quae in fine mundi futura sunt, vel de quaestionibus quae solent de resurrectione proponi, sive de finibus bonorum atque malorum.

33. Hic tamen, in secundo ejusdem operis libro, Tertulliani erroribus consentiens, animam corpoream esse dixit, quibusdam hoc fallacibus argumentis astruere contendens. Edidit etiam unum libellum de Virginibus instituendis, alios quoque tres de futurae vitae contemplatione, vel actuali conversatione, necnon de [Col. 1096C] vitiis atque virtutibus.



CAPUT XXVI.
[Col. 1097A]

[1Kb] 34. Eugipius, abbas Lucullanensis oppidi, Neapoli Campaniae. Hic ad quemdam Paschasium diaconum libellum de Vita sancti 154 monachi Severini transmissum brevi stylo composuit. Scripsit et regulam monachis consistentibus in monasterio sancti Severini, quam eisdem moriens quasi testamentario jure reliquit. Claruit post consulatum Importuni Junioris, Anastasio imperatore regnante.



CAPUT XXVII.

[1Kb] 35. Fulgentius, Afer, ecclesiae Ruspensis episcopus, in confessione fidei clarus, in Scripturis divinis copiosissime eruditus, in loquendo quoque dulcis, in docendo ac disserendo subtilis, scripsit multa. E quibus legimus, de gratia Dei et libero arbitrio libros [Col. 1097B] Responsionum septem, in quibus Fausto, Galliae Regiensis urbis episcopo, Pelagianae pravitati consentienti, respondens, obnititur ejus profundam destruere calliditatem.

36. Legimus et ejusdem librum de sancta Trinitate ad Felicem directum notarium; librum quoque Regulae verae fidei, et alium de Sacramento Incarnationis Domini nostri Jesu Christi. Exstant, et duo ejusdem libri de Veritate praedestinationis, ad episcopos missi, in quibus demonstratur quod gratia Dei in bonis voluntatem humanam praevenit, et quod Deus quosdam praedestinationis suae munere justificans praeeligit, quosdam vero in suis reprobis moribus occulto quodam judicio derelinquit.

[1Kb] 37. Est et liber altercationis ejus, quo de fide cum [Col. 1098A] Thrasamundo rege idem beatus Fulgentius disputavit. Ad Ferrandum quoque, ecclesiae Carthaginiensis diaconum, unum de interrogatis Quaestionibus scripsit ibellum. Inter haec composuit multos tractatus 155, quibus sacerdotes in ecclesiis uterentur. Plurima quoque feruntur ingenii ejus monumenta. Haec tantum ex pretiosis doctrinae ejus floribus carpsimus. Sors melior, cui delicias omnium librorum ejus praestiterit Dominus. Claruit sub Thrasamundo rege Vandalorum, Anastasio imperatore regnante.



CAPUT XXVIII.

[1Kb] 38. Eucherius, Franciae episcopus, elegans sententiis, ornatus in verbis, edidit ad Hilarium Arelatensem antistitem eremi deserta petentem unum opusculum de Laude ejusdem eremi luculentissimum, [Col. 1098B] et dulci sermone dictatum, in quo opere laudamus doctorem, et si pauca, tamen pulchra dicentem. Brevitas, ut ait quidam, laus est interdum in aliqua parte dicendi, in universa eloquentia laudem non habet.



CAPUT XXIX.

[1Kb] 39. Hilarius, Arelatensis episcopus, scripsit Vitam parentis et praedecessoris sui, sanctissimi ac venerabilis Honorati episcopi, suavi ac praeclaro praedictatam eloquio.



CAPUT XXX.

[2Kb] 40. Apringius, ecclesiae Pacensis Hispaniarum episcopus, disertus lingua, et scientia eruditus, interpretatus est Apocalypsin Joannis apostoli subtili sensu atque illustri sermone melius pene 156 quam veteres ecclesiastici viri exposuisse videntur. [Col. 1099A] Scripsit et nonnulla quae tamen ad notitiam nostrae lectionis minime pervenerunt. Claruit temporibus Theudis principis Gothorum.



CAPUT XXXI.

[1Kb] 41. Justinianus imperator, quosdam libros de Incarnatione Domini edidit, quos etiam per diversas provincias misit. Condidit quoque et rescriptum contra Illyricianam synodum, et adversus Africanos episcopos Chalcedonensis synodi defensores perverso studio: in quo tria capitula damnare contendit, id est, Theodori Mopsuesteni episcopi dicta, sive rescripta Theodoreti, et epistolam, quae dicitur Ibae Edesseni episcopi.



CAPUT XXXII.

[1Kb] 42. Facundus, Afer, Hermianensis ecclesiae episcopus, [Col. 1099B] duodecim libros pro defensione trium capitulorum scripsit, quorum stylo elicuit praefata tria capitula in praescriptione apostolicae fidei, et Chalcedonensis synodi impugnatione, fuisse damnata, id est, epistolam Ibae Edesseni episcopi ad Marim Persam directam, et Theodorum Mopsuestenum episcopum, et Theodoreti Cyri episcopi dicta. Claruit post consulatum Basilii, anno decimo regnante Justiniano imperatore.



CAPUT XXXIII.

[1Kb] 43. Justinianus, de Hispania, ecclesiae Valentinae episcopus, ex quatuor fratribus episcopis, eadem matre progenitis unus, scripsit librum Responsionum ad quemdam Rusticum de interrogatis Quaestionibus: quarum prima responsio est de Spiritu sancto; [Col. 1099C] secunda est contra Bonosianos, qui Christum [Col. 1100A] adoptivum Filium, et non proprium, dicunt; tertia responsio est de baptismo Christi, quod iterare non licet; quarta responsio est de distinctione baptismi Joannis et Christi, quinta responsio est quia Filius sicut Pater 157 invisibilis sit. Floruit in Hispaniis temporibus Theudis principis Gothorum.



CAPUT XXXIV.

[2Kb] 44. Justus, Urgellitanae ecclesiae Hispaniarum episcopus, et frater praedicti Justiniani, edidit libellum expositionis in Cantica canticorum, totum valde breviter atque aperte per allegoriam sensum discutiens. Hujus quoque fratres Nebridius et Elpidius quaedam scripsisse feruntur, quibus quia incogniti sumus, magis reticenda fatemur.



CAPUT XXXV.

[Col. 1100B] [2Kb] 45. Martinus, Dumiensis monasterii sanctissimus pontifex, ex Orientis partibus navigans, in Gallaeciam venit, ibique conversis ab Ariana impietate ad fidem catholicam Suevorum populis regulam fidei et sanctae religionis constituit, ecclesias confirmavit, monasteria condidit, copiosaque praecepta piae institutionis composuit.

46. Cujus quidem ego ipse legi librum de Differentiis quatuor virtutum, et aliud volumen Epistolarum in quibus hortatur vitae 158 emendationem et conversationem fidei, orationis instantiam et elemosynarum distributionem, et super omnia cultum virtutum omnium et pietatem. Floruit, regnante Theodemiro rege Suevorum, temporibus illis quibus Justinianus in republica et Athanagildus [Col. 1100C] in Hispaniis imperium tenuerunt.



CAPUT XXXVI.
[Col. 1101A]

[1Kb] 47. Avitus, Viennensis episcopus, scientia saecularium litterarum doctissimus edidit quinque libellos heroico metro compositos, quorum primus est de Origine mundi, secundus de Originali peccato, tertius de Essentia Dei, quartus de Diluvio mundi, quintus de Transitu maris Rubri. Scripsit et ad Fuscinam sororem de Laude virginitatis librum unum pulcherrimo compositum carmine, et eleganti epigrammate coaptatum.



CAPUT XXXVII.

[1Kb] 48. Dracontius composuit heroicis versibus Hexameron creationis mundi, et luculenter quidem composuit et scripsit.



CAPUT XXXVIII.

[Col. 1101B] [2Kb] 49. Victor, Tunnensis ecclesiae Africanus episcopus. Hic a principio mundi usque ad primum Justini Junioris imperii annum brevem per consules annuos bellicarum ecclesiasticarumque rerum nobilissimam promulgavit Historiam, laude et notatione illustrem, 159 ac memoria dignissimam. Hic, pro defensione trium capitulorum a Justiniano Augusto Ecclesia sua pulsus, exsilio in Aegyptum transportatur.

50. Inde rursum Constantinopolin vocatus, dum Justiniano imperatori, et Eutychio, Constantinopolitanae urbis episcopo, obtrectatoribus eorumdem trium capitulorum resisteret, rursus in monasterio ejusdem civitatis custodiendus mittitur, atque in eadem damnatione (ut dicunt) permanens, moritur.



CAPUT XXXIX.

[Col. 1101C] [1Kb] 51. Joannes, sanctae memoriae Constantinopolitanus episcopus, natione Cappadox, ad quem beatus Gregorius librum Regulae pastoralis scripsit, vir inaestimabilis [Col. 1102A] abstinentiae, et eleemosynis tantum largissimus, ut zelo avaritiae adversus eum imperator Mauricius permotus, urbe pauperes pellendos ediceret.

52. Hic Graeco eloquio edidit de sacramento baptismatis rescriptum ad bonae recordationis dominum nostrum et praedecessorem Leandrum episcopum, in quo nihil proprium ponit, sed tantummodo antiquorum Patrum replicat de trina mersione sententias. Claruit temporibus Mauricii principis, defunctusque est Augusto eodem regnante



CAPUT XL.

[1Kb] 53. Gregorius papa Romanae sedis apostolicae praesul, compunctione timoris Dei plenus et humanitate summus, tantoque per gratiam Spiritus sancti scientiae lumine praeditus, ut non modo illi in praesentibus [Col. 1102B] temporibus quisquam doctorum, sed nec in praeteritis quidem par fuerit unquam. Hic in exordio episcopatus edidit librum Regulae pastoralis, directum ad Joannem Constantinopolitanae sedis episcopum. In quo docet qualis quisque 160 ad officium regiminis veniat, vel qualiter, dum venerit, vivere, vel docere subjectos studeat.

54. Idem etiam, efflagitante Leandro episcopo, librum beati Job mystico ac morali sensu disseruit, totamque ejus propheticam historiam triginta quinque voluminibus largo eloquentiae fonte explicuit. In quibus quidem quanta mysteria sacramentorum aperiantur, quantaque sint in amorem vitae aeternae praecepta, vel quanta clareant ornamenta verborum, nemo sapiens explicare valebit, etiam si omnes artus ejus vertantur in linguas.

[Col. 1102C] [1Kb] 55. Scripsit etiam, et quasdam epistolas ad praedictum Leandrum, e quibus una in eisdem libris Job titulo praefationis annectitur; altera eloquitur de mersione [Col. 1103A] baptismatis, in qua inter caetera ita scriptum est: Reprehensibile, inquit, esse nullatenus potest infantem in baptismate mergere, vel semel, vel ter, quando in tribus mersionibus personarum Trinitas, et in una potest Divinitatis singularitas designari.

[1Kb] 56. Fertur tamen idem sanctissimus vir, et alios libros morales scripsisse, totumque textum quatuor Evangeliorum sermocinando in populis exposuisse, incognitum scilicet nobis opus. Felix tamen, et nimium felix, qui omnia studiorum ejus potuit cognoscere. Floruit autem Mauricio Augusto imperatore. Obiit in ipso exordio Phocatis Romani principis.



CAPUT XLI.

[1Kb] 57. Leander, genitus patre Severiano, Carthaginiensis provinciae, professione monachus, et ex monacho [Col. 1103B] Hispalensis Ecclesiae provinciae Bethicae constitutus episcopus, vir suavis eloquio, 161 ingenio praestantissimus, vita quoque etiam atque doctrina clarissimus, ut, et fide ejus atque industria populi gentis Gothorum ab Ariana insania ad fidem catholicam reverterentur. Hic namque in exsilii sui peregrinatione composuit duos adversus haereticorum dogmata libros, eruditione sacrarum Scripturarum ditissimos, in quibus vehementi stylo Arianae impietatis confodit atque detegit pravitatem, ostendens, scilicet, quid contra eosdem habeat catholica Ecclesia, vel quantum distat ab eis religione, vel fidei sacramentis.

[1Kb] 58. Exstat et aliud laudabile ejus opusculum adversus [Col. 1104A] instituta Arianorum, in quo, propositis eorum dictis, suas responsiones opponit. Praeterea edidit unum ad Florentinam sororem de Institutione virginum et contemptu mundi libellum, titulorum distinctionibus praenotatum. Siquidem, et in Ecclesiasticis Officiis idem non parvo laboravit studio; in toto enim Psalterio duplici editione orationes conscripsit; in sacrificio quoque, laudibus atque psalmis, multa dulci sono composuit.

[2Kb] 59. Scripsit et epistolas multas: ad papam Gregorium de baptismo unam, alteram ad fratrem, in qua praemonet cuique mortem non esse timendam. Ad caeteros quoque episcopos plurimas promulgavit familiares epistolas, et si non satis splendidas verbis, acutas tamen sententiis. 162 Floruit sub Recaredo [Col. 1104B] viro religioso, ac principe glorioso, cujus etiam temporibus mirabili obitu vitae terminum clausit.



CAPUT XLII.

[2Kb] 60. Lucinianus, Carthaginis Spartariae episcopus, in Scripturis doctus: cujus quidem multas epistolas legimus, de sacramento denique baptismatis unam, et ad Eutropium abbatem, qui postea Valentiae episcopus fuit, plurimas. Reliqua vero industriae et laboris ejus ad nostram notitiam minime venerunt. Claruit temporibus Mauricii Augusti. Occubuit Constantinopoli, veneno (ut ferunt) exstinctus ab aemulis, sed, ut scriptum est: Justus quacunque morte praeoccupatus fuerit, anima ejus in refrigerio erit.



CAPUT XLIII
[Col. 1105A]

[1Kb] 61. Severus, Malacitanae sedis antistes, collega et socius Luciniani episcopi, edidit libellum unum adversus Vincentium Caesaraugustanae urbis episcopum, qui ex catholico ad Arianam pravitatem fuerat devolutus. Est, et alius ejusdem de Virginitate ad sororem libellus, qui dicitur annulus: cujus quidem fatemur cognovisse titulum, ignorare eloquium. Claruit temporibus praedicti imperatoris, quo etiam regnante vitam finivit.



CAPUT XLIV.

[1Kb] 62. Joannes, Gerundensis ecclesiae episcopus, nativitate Gothus, 163 provinciae Lusitaniae Scalabi natus. Hic, cum esset adolescens, Constantinopolin perrexit, ibique Graeca et Latina eruditione munitus, post [Col. 1105B] decem et septem annos in Hispanias reversus est, eodem tempore quo incitante Leovigildo rege, Ariana fervebat insania. Hunc supradictus rex, cum ad nefandae haeresis crudelitatem compelleret, et hic omnino resisteret, exsilio trusus, et Barcinonem relegatus, per decem annos multas insidias, et persecutiones ab Arianis perpessus est.

[2Kb] 63. Qui postea condidit monasterium quod nomine Biclaro dicitur, ubi congregata monachorum societate, scripsit regulam ipsi monasterio [Col. 1106A] profuturam, sed et cunctis Deum timentibus satis necessariam. Addidit in libro Chronieorum ab anno primo Justini Junioris principatus, usque ad annum octavum Mauricii principis Romanorum, et quartum Recaredi regis annum, historico compositoque sermone valde utilem Historiam: et multa alia scribere dicitur, quae ad nostram notitiam non pervenerunt.



CAPUT XLV.

[2Kb] 64. Eutropius, ecclesiae Valentinae episcopus, dum adhuc in monasterio Servitano degeret, et pater esset monachorum, scripsit ad papam Lucinianum, cujus supra fecimus mentionem, valde utilem epistolam, in qua petit ab eodem quare baptizatis infantibus chrisma, post haec unctio tribuatur. Scripsit et ad [Col. 1106B] Petrum 164 episcopum Ircavicensem de districtione monachorum salubri sermone compositam epistolam, et valde monachis necessariam.



CAPUT XLVI.

[1Kb] 65. Maximus, Caesaraugustanae civitatis episcopus, multa versu prosaque componere dicitur. Scripsit et brevi stylo historiolam de iis quae temporibus Gothorum in Hispaniis acta sunt, historico et composito sermone, sed et multa alia scribere dicitur, quae necdum legi.



AD S. ISIDORI HISPALENSIS OPERA APPENDICES.




[Col. 1107]
APPENDIX PRIMA. S. ILDEFONSI TOLETANI EPISCOPI LIBER DE VIRORUM ILLUSTRIUM SCRIPTIS.

(Huic libro, quem ad hic ponendum opportunam causam habebat Romanus Editor, reservamus in nostra Bibliotheca locum propriorem,---Patrologiae, scilicet, tomo LXXXV, inter S. Ildefonsi alia opera.)




[Col. 1107]
APPENDIX II. 178 ARCHIEPISCOPI TOLETANI VETERES.
Ex Editione Grialii, et tom. III Patrum Toletanorum.

[Col. 1107A] 1. Sanctus Eugenius (Circa 112) missus a sancto Dionysio, et martyr Parisiis.---2. Melantius (312 et antea) in concilio Eliberitano.---3. Pelagius (Circa 325). Hinc numerare incipit sanctus Ildefonsus, et catalogus sancti Aemiliani, forte a pace Constantini.---4. Patrunus.---5. Turibius.---6. Quintus.---7. Vincentius.---8. Paulatus.---9. Natalis.---10. Audentius, de quo Gennadius. Vide Ildefonsum, cap. 2.---11. Asturius (400, al., 405), de quo Ildefonsus, cap. 2.---12. Isicius.---13. Martinus.---14. Castinus.---15. Campeius.---16. Sinticio, vel Sinticius.---17. Praumatus.---18. Petrus I. Hic aliqui Hectorem inserunt ex concilii Tarraconensis vetusto Codice.---19. Celsus.---20. Montanus (522 ad 531), de quo Ildefonsus, cap. 3.---21. Julianus.---22.---Bacauda.---23. Petrus II.---24. Euphemius, seu Euphimius (579 et seqq.). Subscripsit tertio concilio Toletano, anno 589, apud exteros etiam mirandus, ut patet ex tom. I Antiquit. eccles. Schelstratii.---25. Exuperius.---26. Conantius. [Col. 1107B] Alii praeferunt Adelphium.---179 27. Adelphius (597). Subscripsit cuidam concilio Toletano anno duodecimo Recaredi.---28. Aurasius (603 ad 615), de quo Ildefonsus, cap. 5.---29. Sanctus Helladius (615 ad 623), de quo sanctus Ildefonsus, cap. 7.---30. Justus (633): de quo sanctus Ildefonsus, cap. 8.---31. Eugenius II (636), de quo Ildefonsus, cap. 12.---32. Eugenius III (646), de quo Ildefonsus, cap. 13.---33. Sanctus Ildefonsus (657). De eo Julianus.---34. Quiricus (667). Subscribit concilio Toletano [Col. 1108A] XI.---35. Sanctus Julianus (680). De eo Felix.---36. Sisebertus (690). Depositus in concilio Toletano XVI.---37. Felix (693). Subscribit concilio Toletano XVI.---38. Guntericus, seu Gundericus (700).---39. Sinderedus (Circa 710). Romam Saracenorum tempore fugiens, subscribit concilio Romano sub Gregorio II. Eodem tempore Oppa, seu Oppas intrusus. Item Urbanus functus munere absentis episcopi Sinderedi.


Hinc sequentes episcopi sub jugo Saracenorum.

40. Urbanus (Post 721) primum vicarius, deinde, ut credi potest, post obitum Sinderedi episcopus.---41. Sunieredus (Circa 740)---42. Concordius (Circa 760).---43. Cixila (Circa 774). Scribit Vitam sancti Ildefonsi, et ad illum scribit Adrianus papa.---44. Elipandus (Circa 783). Ejus opinio damnata in concilio Francfordiensi, ann. 794.---45. Gumesindus (Circa 820).---46. Wistremirus (Circa 850), de quo et meminit sanctus Eulogius Cordubensis hoc tempore.---47. [Col. 1108B] Sanctus Eulogius Cordubensis (859), electus anno 859, quo martyr obiit.---48. Bonitus.---49. Joannes (Circa 950). Obiisse aera 994 dicitur in Codice sancti Aemiliani.---50. Paschalis (1058). Ordinatus fuit Legione, anno 1058. Episcopus adhuc Toletanus erat anno 1067. Vide Hisp. sacr. tom. XXXV, pag. 83. Aliorum episcoporum notitia desideratur, usque ad annum 1086, quo post ereptam e Saracenorum jugo Toletum Bernardus renuntiatus fuit archiepiscopus.




[Col. 1107]
APPENDIX III. CARMINA S. ISIDORO ASCRIPTA. Versus qui in Bibliotheca sancti Isidori episcopi Hispalensis legebantur, et alii sancto Isidoro ascripti. (C,S)*


[Col. 1107C] [1Kb] I. Sunt hic plura sacra, sunt hic mundalia plura:
   180 Ex his si qua placent carmina, tolle, lege.
Prata vides plena spinis, et copia florum.
   [Col. 1108C] Si non vis spinas sumere, sume rosas.
Hic geminae radiant veneranda volumina legis,
   Condita sunt pariter hic nova cum veteri.
[1Kb] II. Ille Origenes ego, doctor verissimus olim,
   [Col. 1109A] Praereptus subito lingua nocente fui.
Condere, si credis, studui tot millia libros,
   Quot legio missos ducit in arma viros.
Nulla meos unquam tetigit blasphemia sensus.
   Sed vigil et prudens, tutus ab hoste fui.
Sola mihi casum Periarchon dicta dederunt,
   His me conjectum impia tela premunt.
[1Kb] III. Gallia me genitum, me Pictavis ore tonanti
   Doctorem Hilarium misit alumna suum.
[1Kb] IV. Ambrosius doctor, signis insignis, et hymnis,
   Enitet hic titulis, enitet eloquiis.
[1Kb] V. Mentitur, qui te totum legisse fatetur.
   An quis cuncta tua lector habere potest?
Namque voluminibus mille, Augustine, refulges.
   Testantur libri quod loquor ipse tui.
Quamvis multorum placeat prudentia libris.
   Si Augustinus adest, sufficit ipse tibi.
[1Kb] VI. Hieronyme interpres, variis doctissime linguis.
[Col. 1109B] Te Bethlehem celebrat, totus te personat orbis.
Te quoque nostra tuis promit bibliotheca libris.
[1Kb] VII. Nomine Joannes Chrysostomus inde vocatus,
   Aurea quod nostrum lingua coruscat opus.
181 Constantinopolis me praeceptore refulget,
   Et celebror libris doctor ubique meis.
Composui mores, virtutum praelia dixi,
   Et docui miseros crimina flere reos.
[1Kb] VIII. Clarior eloquio cunctis, Cypriane, refulges.
   Tu modo doctor eras, tu modo martyr ades.
[1Kb] IX. Si Maro, si Flaccus, si Naso, et Persius horret,
   Lucanus si te, Papiniusque tedet,
Par erat eximio dulcis Prudentius ore,
   Carminibus variis nobilis ille satis.
[Col. 1110A] [1Kb] X. Perlege facundi studiosum carmen Aviti,
   Ecce Juvencus adest, Seduliusque tibi.
Ambo lingua pares, florentes versibus ambo,
   Fonte evangelico pocula larga ferunt.
Desine gentilibus ergo inservire poetis,
   Dum bona tanta potes, quid tibi Calliroen?
[1Kb] XI. Historias rerum et transacti tempora secli,
   Condita membranis haec simul arca gerit.
[1Kb] XII. Quantum Augustino clares tu, Hippone, magistro,
   Tantum Roma suo praesule Gregorio.
[1Kb] XIII. Non satis antiquis doctoribus impar haberis,
   Leander vates. Hoc tua dicta docent.
[2Kb] XIV. Conditur hic juris series amplissima legum,
   Veridico Latium quae regit ore forum.
Non fucos libros gestant haec scrinia nostra.
   Qui cupis, ecce lege, si tua vota libent.
Tolle hic segnitiem, pone fastidia mentis.
   Crede mihi, frater, doctior inde redis.
[Col. 1110B] An dicis forte: Quid jam mihi ista necesse est?
   Quod mediter studii non superesse mihi.
Explicui historias, percurrique omnia legis,
   182 Vere hoc si dicis, jam nihil ipse sapis,
[1Kb] XV. Quos claros orbe celebrat medicina magistros,
   Hos praesens pictos signat imago viros.
Sunt medico dona, quandiu quisque laborat.
   Aeger jam surgit, nulla lagena venit.
Quod debes medico, redde aeger, ne mala rursus
   Occurrant, curret denuo nemo tibi.
Pauperis attendat medicus censum, atque potentis:
   Dispar conditio dispari habenda modo est.
Si fuerit dives, sit justa occasio lucri;
   Si pauper, merces sufficit una tibi.
[Col. 1111A] [1Kb] XVI. Quidquid Arabs aris, quidquid fert Indus odoris,
   Quidquid et Ionii pervehit unda maris.
Cinnamomum, myrrham, folium, casiamque nitentem,
   Balsama, thus, calamum, coryciumque crocum,
Haec possunt magnorum pigmentaria regum,
   Et domus immensis proflua divitiis.
Nos viles fruimur pratorum germinis herbas,
   Quas humiles valles et juga celsa ferunt.
Ergo sacri Hesperidum montes, et rura valete.
   Nam multis curis munera nostra valent.
Hic odorata jacent, hic spirant cinnama, thura,
   Quaeque opulentus Arabs, quaeque Sabaea feret.
Unguenti genera dum sint gratissima plura,
   Nil rosa, nil viola gratius esse potest.
Cedet Elinus, cedet Amaracinus illis,
   [Col. 1111B] Cedet et hic Cypro quae regione venit.
Unguenta hic cernis varia, quae Graecia misit,
   Plurima et Hesperia de regione sumus.
Vascula concreta fragilis de pulvere terrae
   Pigmenta gerimus, pocula nulla damus.
[1Kb] XVII. Qui calamo certare novit cum mortua pelle,
   183 Si placet, hic veniat; hic sua bella gerat.
Quisque vagus fuerit media librarius hora,
   Suspensus binis feriatur terga flagellis.
[1Kb] XVIII. Si plus, bis, terque, quaterque fieri quod vult
   Scriba magis nosset, eo oportet, amice.
   Si sapis, et sentis, hoc tibi dico, tace.
Non patitur quemquam coram se scriba loquentem,
   Non est hic, quod agas, garrule, perge foras.
[1Kb] XIX. Hunc cecinit Salomon mira dulcedine librum
Qui tenet egregias Sponsi, Sponsaeque camoenas,
[Col. 1111C] Ecclesiae et Christi laudes hinc inde canentes.
Et thalami memorat socios sociasque fideles.
Has, rogo, mente tua, juvenis, mandare memento.
Cantica sunt nimium falsi haec meliora Maronis.
Haec tibi vera canunt vitae praecepta perennis.
Auribus ille tuis male frivola falsa sonabit.

[Col. 1112A] Carmen de eclipsi lunae.

[2Kb] Tu forte in luco lentus vaga carmina gignis,
Argutosque inter latices et musica flabra
Pierio liquidam perfundis nectare mentem.
At nos congeries obnubit turbida rerum,
[5] Ferrataeque premunt milleno milite curae.
Legicrepi tundunt, latrant fora, classica turbant.
Et trans Oceanum ferimur porro usque, nivosus
Cum teneat Vasco, nec parcat Cantaber horrens.
En quibus indicas ut crinem frondea Phoebi
[10] Succingant, hederaeve comas augustius umbrent.
En quos flammantem jubeas volitare per aethram.
Quin mage pernices aquilas vis pigra elephantum.
Praecurret, volucremque pigens testudo molossum
184 Quam nos rorifluam sectemur carmine lunam.
[15] Sed tamen incurvus per pondera terrea nitens,
Dicam, cur fesso livescat circulus orbe,
[Col. 1112B] Purpureumque jubar nivei cur tabeat oris.
Non illam, ut populi credunt, nigrantibus antris
Infernas ululans mulier praedira sub umbras
[20] Detrahit altivago e speculo; nec carmine victa
Vel rore Stygias **
Vincibilemque petit clamorem; quippe per aethram,
Qua citimus limes dispescit turbida puris,
Inviolata meat; sed vasto corpore tellus,
[25] Quae medium tenet ima polum, dum lumina fratris
Detinet umbriferis metis tum sidere crasso
Pallescit teres umbra rotae, dum transeat axem
Aggerei volox tumuli, speculoque rosanti
Fraternas reparet per coelum libera flammas.
[30] Sed quia mira putas, cur, cum vis maxima solis
Bis novies major clueat, quam terreus orbis,
Nunc circumcingat terrestres lumine metas,
Sume ratum rationis opus; namque aspice Phoebum,
Quam sublimis eat convexa per aurea mundi,
[35] Quamque humilem terram collustret curribus altis:
[Col. 1112C] Hic ingens utcunque libet vel desuper ignes
Sparserit, obliquo vel cum radiaverit axe
In terram radii franguntur; caetera solis
Lumina, qua major jaculis radiantibus exit,
[40] Nil obstante globo, tendunt per inania vasta,
Donec pyramidis peragat victa umbra cacumen.
Per quam cum Phoebe validos agit uda jugales,
Infima vicinis nonnunquam decolor umbris
Fratre caret, vacuoque exsanguis deficit ore.
[45] [Col. 1113A] Cur autem sola spolietur lumine luna,
Nil vero mirum est; quippe illam lucis egentem
Lux aliena fovet, quam cum pars proxima metae
Invidet, exspectat radios male caerula fratris.
At chorus astrorum reliquus non tangitur umbris.
[50] Et proprium cunctis jubar est, nec sole rubescunt.
Sed sudum ***
185 Porro ultra solem rapitur cum vertice coeli.
Jam cur semestri non semper palleat orbe,
[Col. 1114A] Inflexi praestant obliquo tramite cursus.
[55] Namque vagans errore rato cum devia tortos
Colligit anfractus, metam sol eminus exit,
Intorquetque peplum noctis, radiatque sororem.
Haec eadem ratio est, subitis cur frangitur umbris
Augusti solis rutilum jubar, indiga lucis
[60] Quando inter terram et solem rota corporis almi
Luna meat, fratrem rectis objectibus arcens.




[Col. 1113]
APPENDIX IV. CHRONICA REGUM VISIGOTHORUM.

[Col. 1113B] Era quadringentesima in Gothis primus rex Athanaricus efficitur. Post hunc Alaricus; quo in Italia mortuo, Athaulfus eligitur. Isto regnante, Gothi, relicta Italia, Gallias, ac postea Hispanias, occupant. Anni vero regum hac summa notantur.

[1Kb] 1. Athanaricus (Era H. 407; An. Ch. 369) regnavit annos XIII.

2. Alaricus (E. H. 420: A. C. 382) regnavit annos XXVIII, in Italia.

[1Kb] 3. Athaulfus (E. H. 449; A. C. 411) regnavit annos VI.

[1Kb] 4. Segericus (E. H. 454; A. C. 416) regnavit [Col. 1113C] annos VII. Alibi, semis tantum.

[1Kb] 5. Walia (E. H. 454; A. C. 416) regnavit annos III.

[1Kb] 6. Theuderedus (E. H. 457; A. C. 419) regnavit annos XXXIII.

[1Kb] 7. Turismundus (E. H. 490; A. C. 452) regnavit annos III. Alibi I.

[1Kb] 8. Theudericus (E. H. 491; A. C. 453) regnavit annos VII. Alibi, XIII.

[1Kb] 9. Euricus (E. H. 504; A. C. 466) regnavit annos XV. Alias, XVII.

186 10. Alaricus (E. H. 521; A. C. 483) regnavit annos XXIII.

[1Kb] 11. Gisaleicus (E. H. 544; A. C. 506) regnavit [Col. 1114B] annos III, et in latebra annum I. Alibi, XV.

[1Kb] 12. Theudericus (E. H. 549; A. C. 511) de Italia regnat in Hispania, tutelam agens Amalarico nepoti suo per consules annos XI. Alias, XV.

Amalaricus (E. H. 561; A. C. 523) regnavit annos V.

[1Kb] 13. Theudis (E. H. 569; A. C. 531) regnavit annos VI, menses VI. Alias, a. XVII, m. v.

[1Kb] 14. Theudisclus (E. H. 586; A. C. 548) regnavit annum I, menses VI, dies XIII.

[1Kb] 15. Agila (E. H. 587; A. C. 519) regnavit annos V, menses VI, dies XIII.

[1Kb] 16. Athanagildus (E. H. 592; A. C. 554) regnavit [Col. 1114C] annos XV, menses VI. Alias, annos XIV. VACAT regnum menses V. Et alibi XIII.

[1Kb] 17. Livua (E. H. 605; A. C. 567) regnavit annum I.

[1Kb] 18. Leovigildus (E. H. 606; A. C. 568) regnavit annos XVIII.

[1Kb] 19. Recaredus (E. H. 624; A. C. 586) regnavit annos XV, menses VI, dies X.

[1Kb] 20. Item Livua (E. H. 639; A. C. 601) regnavit annum I. Alias, II, menses VI.

21. Witericus (E. H. 641; A. C. 603) regnavit annos VI, menses X.

[1Kb] 22. Gundemarus (E. H. 648; A. C. 610) regnavit annum I, menses X, dies XIV.

[Col. 1115A] [1Kb] 23. Sisebutus (E. H. 650; A. C. 612) regnavit annos VIII, menses XI, dies XVI. Alias menses VI.

[1Kb] 24. Item Recaredus (E. H. 659; A. C. 621) regnavit menses III. Alias, paucos dies.

25. Suintila (E. H. 659; A. C. 621) regnavit annos X.

[1Kb] 26. Sisenandus (E. H. 669; A. C. 631) regnavit annos IV, menses XI, dies XIV.

[1Kb] 27. Chintila (E. H. 674; A. C. 636) regnavit annos III, menses IX, dies IX.

28. Tulga (E. H. 678; A. C. 640) regnavit annos II, menses IV.

187 [1Kb] 29. Chindasuinthus (E. H. 680; A. C. 642) solus regnavit annos VI, menses VIII, dies XI. Item cum filio suo Domino Reccesuintho rege regnavit annos IV, menses VIII, dies XI. Obiit pridie Kal. Octobris, era DCXCI.

[1Kb] 30. Reccesuinthus (E. H. 687; A. C. 649) regnavit annos XXIII, menses VII, dies XI. Obiit Kal. Septembribus, die 4 feria, hora 3, era 710, anno incarnationis [Col. 1115B] Domini nostri Jesu Christi 672, anni cycli decennovennalis 8, luna 3. Idem cum patre suo regnavit annos IV, menses VIII, dies XI.

[1Kb] 31. Suscepit autem domnus Wamba (E. H. 710; A. C. 672) regni gubernacula eodem die quo ille obiit, in supradictis Kalendis Septembribus, dilata unctionis solemnitate usque in diem III Kal. Octobr., [Col. 1116A] luna 21, era qua supra. Idem quoque gloriosus Wamba rex regnavit annos VIII, mensem I, dies XIV. Accepit quoque poenitentiam praedictus princeps die Dominico exeunte, hora noctis prima, quod fuit pridie Idus Octobris luna 15, era 718.

[1Kb] 32. Suscepit autem succedente die, secunda feria, gloriosus domnus noster Ervigius (E. H. 718; A. C. 680) regni sceptra, quod fuit Id. Octobris, luna 16, era 718, dilata unctionis solemnitate usque in supervenientem diem Dominicum, quod fuit XII Kalendas Novembris, luna 22, era qua supra. Item quoque gloriosus Ervigius rex regnavit ann. VII, diebus XXV, in quo die in ultima aegritudine positus elegit sui successorem in regno gloriosum nostrum dominum Egicanem, et altera die, quod fuit XVII Kal. Decembris, sexta feria, sic idem dominus Ervigius accepit poenitentiam, et cunctos seniores absolvit, qualiter cum jam dicto principe glorioso domino Egicane ad sedem regni sui in Toleto accederent.

33. Unctus est autem dominus noster Egica (E. H. [Col. 1116B] 725; A. C. 687) in regno in ecclesia sanctorum Petri et Pauli praetoriensis sub die VIII Kal. Decembris, die Dominico, luna 14, era 725.

[1Kb] 34. Unctus est autem Witiza (E. H. 739; A. C. 701) in regno die quo fuit XVII Kal. Decembris, era 738.




[Col. 1115]
APPENDIX V.
Chronologia, et series Gothicorum regum ex Codice Regiovaticano 667.

[Col. 1115C] 188 1. Primum in Gothis regnavit Athanaricus annis XIII. Iste primus per Valentem imperatorem haeresim Arianam cum omni Gothorum gente intravit. [Col. 1115D] Sub isto legem Gothi, ac litteras habere coeperunt; et cum eodem rege ab Hunnis de terra propria expulsi sunt. Rex quoque Constantinopoli vitam finivit sub imperatore Theodosio (Vide Isidoriana, c. 79, n. 11.)

2. Alaricus regnavit annis XIV. Iste ob vindictam Gothorum *, quos Romani interfecerunt, exercitum movit, et Romam cepit, ibique Placidiam Theodosii imperatoris filiam cum opibus multis depraedavit. Postea in Italia obiit sub imperatoribus Honorio et Arcadio.

3. Ataulfus regnavit annis VI. Iste supradictam Placidiam conjugem accepit, et regni anno 5 de Italia Gallias adiit. Et dum Hispanias petere voluisset, a suis interfectus est in Barcilona sub imperatoribus Honorio et Arcadio.

4. Sigericus regnavit ann. I. Iste, dum pacem cum Romanis habere voluisset, mox a suis est interfectus sub imperio praedicto.

5. Wallia regnavit ann. III. Belligerator fuit; cum imperatore Honorio pacem habuit, et sororem ejus [Col. 1116C] Placidiam ei reddidit. Iste Hispanias ingressus, Vandalos et Sillingos [Al., Vandalos Selinguos] in Baetica bello exstinxit, et Alanos ad nihilum redegit. [Col. 1116D] Ad Africam classe transire disposuit; sed Gaditanum mare eum non dimisit. In Gallias rediit, ibique vitam finivit sub imperio Honorii.

6. Teuderedus regnavit ann. XXXIII. Iste Litorium ducem Romanum, et cum eo multa millia Romanorum exstinxit; ex Hunnis ducenta millia interfecit, ibique praeliando occiditur sub imperio Theodosii Minoris.

7. Turismundus filius ejus regnavit ann. I, qui dum feralis et noxius esset, a Theuderico, et Frigdario, et fratribus, interfectus sub imperatore Marciano.

8. Theudericus regnavit ann. XIII. Iste dum Gothis Avito imperatori sumere auxilium dedit; et ob hoc inde cum licentia idem Aviti imperatoris cum ingenti exercitu Hispanias intravit, et milliario 12 ab Asturica apud Urbicum fluvium Recchiarum Suevorum regem praelio superavit, eumque persequens, in Portucale cepit atque occidit. Bractam [Forte, Bracharam] cepit; sicque inde per Lusitaniam in [Col. 1117A] Gallias rediit; ibique ab Eurico ejus fratre occisus sub imperatore Leone.

9. Euricus regnavit ann. XXVI. Iste Lusitaniam depraedavit, Pampilonam, et Caesaraugustam cepit, et Gothis legem dedit. Arelate obiit sub imperatore Zenone.

10. Alaricus, filius ejus, regnavit ann. XXIII, quem Clodovaeus rex Francorum apud Pictavium bello interfecit. Ob cujus vindictam Theodericus 189 socer ejus Italiae rex Francos perterruit, et regnum Gothis integrum restituit sub imperatore Anastasio.

11. Gesaleicus, Alarici filius, regnavit ann. IV. Iste a Gundebaldo Burgundionum rege in Narbona superatus, ad Barcilonam fugit. Inde ad Africam ad Vandalos pro auxilio perrexit, et non impetravit. Inde reversus, apud Barcilonam a duce Theuderici Italiae regis interfectus sub imperatore Anastasio.

12. Theudericus supradictus, occiso Gisaleico, regnum Gothorum tenuit ann. XV; et superstiti nepoti [Col. 1117B] suo Amalarico reliquit. Ipse Italiam rediit, et ibi vitam finivit sub imperatore Justiniano.

13. Amalaricus regnavit ann. V. Iste a Childeberto Francorum rege superatus, Narbone interiit sub imperatore Justiniano.

14. Theudis regnavit an. XVII. Iste, quamvis haereticus, pacem concessit Ecclesiae, et episcopis licentiam dedit in Toletana urbe concilia peragere. Francorum reges infra Hispanias usque Minium superavit; eumque in palatio quidam insaniam simulando interfecit sub imperatore Justiniano.

15. Theudisclus regnavit ann. I; qui dum toros multorum macularet, et obiter multis necem excogitaret, mox inter epulas gladio Hispali jugulatur sub eodem Justiniano.

16. Agila regnavit an. V. Iste dum ad Cordubam urbem pugnaret, et in contemptu Christi sepulcrum sancti martyris Aciscli quodam horrore pollueret, filium ibi cum multa copia interfectum, et omnem thesaurum regum amisit, et Emeritam fugit; ibique [Col. 1117C] sui eum interfecerunt sub imperatore Justiniano.

17. Athanagildus regnavit ann. XIV. Iste contra milites Justiniani imperatoris, quos ipse contra Agilanem petierat, diu conflixit, atque eos exstinxit. Toleto morte propria decessit sub imperatore Justiniano.

18. Livua regnavit ann. III, in Narbona. Iste fratri Leovigildo Hispaniae administrationem dedit; ipse Galliis praefuit.

19. Leovigildus, adepta Gallia, et Hispania, regnavit ann. XIV. Iste valde haeresi Arianae deditus, persecutionem Catholicis intulit, et ecclesiarum privilegia tulit. Massonam Emeritensium episcopum exsilio relegavit. Suis perniciosus fuit, potentes per cupiditatem damnavit. Suevos superavit, et Gallaeciae regnum Gothis admiscuit. Primus regali veste opertus solio resedit. Urbem in Celtiberia fecit, et Recopolim nominavit. Gothorum leges ante correxit, et Toleto propria morte decessit sub Mauricio imperatore.

[Col. 1117D] 20. Recaredus, filius ejus, regnavit ann. XV. Iste, in exordio regni sui catholicam fidem adeptus, omnem Gothorum gentem ad cultum Dei, rectaeque fidei revocavit, et per synodum episcoporum Galliae et Hispaniae fidem catholicam confirmavit, Francorum hoste LX millia in Hispania bello prostravit, et tempora regni sui omni bonitate honoravit. Fine pacifico Toleto decessit, imperatore Mauricio.

21. Livua, filius ejus, regnavit ann. II. Istum praecisa [Col. 1118A] dextra innocuum Wictericus occidit, et regnum sibi suscepit sub imperatore Mauricio.

190 22. Wictericus regnavit ann. VII, vir quidem strenuus in armorum arte, sed exspers victoriae; quod fecit recepit. Inter epulas enim prandii a suis interfectus est sub imperatore Phoca.

23. Gundemarus regnavit annis II. Vascones una expeditione vastavit, et morte propria Toleto decessit sub imperio Heraclii.

24. Sisebutus regnavit ann. VIII. Iste potestate Judaeos ad fidem Christi perduxit, et ecclesiam sanctae Leocadiae Toleto opere miro fundavit. Astures et Vascones in montibus rebellantes humiliavit, et suis per omnia benevolus fuit. Hunc quidam proprio morbo, alii potionis liaustu immoderato asserunt occisum sub imperio Heraclii. Tunc nefandus Mahomat in Africa nequitiam legis stultis populis praedicavit.

25. Suintila regnavit ann. X. Victoria et consilio [Col. 1118B] magnus fuit. Vascones devicit, duos patricios Romanos cepit; omnes Hispanim et Galliam strenue rexit, et ob meritum pater pauperum vocatus est; et fine proprio Toleto decessit sub imperio Heraclii.

26. Sisenandus regnavit ann. IV. Iste synodos episcoporum egit; patiens fuit, et regulis catholicis orthodoxus exstitit. Toleto vitam finivit sub imperio Heraclii.

27. Chintila regnavit ann. III. Synodos plurimas Toleto cum episcopis egit, et subditum regnum fide firmavit. Toleto decessit sub imperio Heraclii.

28. Tulga regnavit ann. III. Blandus in omnia fuit.

29. Chindasuinthus regnavit solus ann. VI, et cum filio suo Reccesuintho ann. IV. Hujus tempore quievit Hispania, et per synodos erudivit Ecclesiam. Toleto obiit sub imperio Constantini Novi.

30. Wamba regnavit ann. IX. Primo regni sui anno [Col. 1118C] rebellante sibi Paulo duce cum quadam parte Hispaniae, prius feroces Vascones in finibus Cantabriae perdomuit; deinde cunctis civitatibus Gothiae et Galliae captis, ipsum postremo Paulum in Nemausense urbe victum celebri triumpho sibi subjecit. Postea ab Ervigio regno privatur sub imperio Constantini Novi.

31. Ervigius regnavit ann. VI. Iste synodos multas Toleto cum episcopis egit; filiam suam conjugem dedit Egicani. Toleto obiit sub imperio Justiniani.

32. Egica regnavit ann. XV. Iste dum regnum accepit, filiam Ervigii cum juratione Wambae subjecit. Filium suum Witizanem principem secum regno praefecit. Toleto decessit sub imperio Leonis.

33. Witiza regnavit ann. X. Toleto vitam finivit sub imperio Tiberii.

34. Rudericus regnavit ann. III. Istius tempore era 752, Farmalio terrae Saraceni evocati Hispanias occupaverunt, regnumque Gothorum ceperunt; quod [Col. 1118D] adhuc usque ex parte pertinaciter possident; et cum Christianis die noctuque bella ineunt, et quotidie confligunt, dum praedestinatio usque divina dehinc eos expelli crudeliter jubeat. Reges Gothorum defecerunt. Sunt (sic) sub uno ann. 314; Alarico regnante ab era 301, ingressi sunt Gothi in Italiam. Post hujus annos reges Gothi Galliam ingressi sunt. 191 Post septem annos Gothi Hispaniam migraverunt. In era D. IX. LXV. (forte, 835) regnavit Carolus Francorum rex, et patricius Romae.




[Col. 1119]
APPENDIX VI. EXPOSITIO IN CANTICUM CANTICORUM SALOMONIS. (C,G,S)*

[Col. 1119A] [1Kb] CAP. I.---1. Osculetur me osculo oris sui. Tangat me dulcedine praesentiae suae, quem saepius a prophetis promissum audivi. Quia meliora sunt ubera tua vino. Dulcedo evangelicae doctrinae austeritate legali melior est. Fragrantia unguentis optimis. Donis Spiritus sancti: A chrisma Christus, id est, ab unctione unctus, quod nomen cum gratia sancti Spiritus in baptismo effunditur in omnes fideles. Ideo adolescentulae dilexerunt te. Electorum animae gratia baptismatis renovatae.

[1Kb] 2. Trahe me post te. Ut ascendentem in coelos sequar. Introduxit me rex in cellaria sua. Fide in gaudia coelestis patriae interna. Exsultabimus, et laetabimur in te memores uberum tuorum super vinum. In te, non in nobis; memores per omnia, fidei gratiam super legis esse doctrinam. Recti diligunt te. Nullus te diligit nisi rectus; et nullus est rectus nisi qui te diligit. Nigra sum, sed formosa, filiae Jerusalem. Vox Ecclesiae de suis pressuris. Nigra in pressuris persecutionum, sed formosa in decore virtutum.

[Col. 1119B] 3. Sicut tabernacula Cedar, sicut pelles Salomonis. In tentatione obscurata daemonum, formosa in mortificando desideria carnalia. Nolite me considerare, quod fusca sim, quia decoloravit me sol. Nolite mirari, si hominibus despecta sim foris ob tentationum aestus. Filii matris meae pugnaverunt contra me; posuerunt me custodem in vineis, vineam meam non custodivi. Acerbitas filiorum Synagogae me fecit vineam Jerosolymis non custodire, sed multarum esse vinearum, id est, Ecclesiarum per orbem custodem. Indica mihi quem diligit anima mea, ubi pascas, ubi cubes in meridie, ne vagari incipiam post greges sodalium tuorum. Indica mihi pastorem meum, quem tota mente diligo, et in quibus pascua et requiem habeat, ne, aestu tentationum turbata, per sodalium, id est, haereticorum conventicula eum quaerere incipiam.

4. Si ignoras te, o pulchra inter mulieres, egredere, et abi post vestigia gregum tuorum. Si ignoras, te sub hujusmodi tentationum conditione mihi esse [Col. 1119C] sponsatam, egredere a meo conspectu, et varios errantium actus sequere. Et pasce haedos tuos juxta tabernacula pastorum. Id est, perditos nutri auditores, secuta insipientium doctrinas magistrorum. Equitatui meo 192 in curribus Pharaonis assimilavi te, amica mea. Sicut priorem populum de Aegyptio liberavi timore, sic te, sponsa mea, si in me confideris, liberabo inanibus minis.

[1Kb] 5. Pulchrae sunt genae tuae, sicut turturis. Tanta te verecundiae salutaris virtute decoravi, ut castitatem promissae mihi fidei nulla doctorum pravorum seductione corrumpas. Collum tuum, sicut monilia; murenulas aureas faciemus tibi, vermiculatas argento. In collo doctores designantur. In monilibus opera exprimuntur, quia ea quae verbo docent operibus ostendunt. In murenulis Scriptura sacra ostenditur, quae auro spiritualium sensuum fulget interius, et argento coelestis eloquii nitet exterius.

6. Dum esset rex in accubitu suo, nardus mea dedit odorem suum. Rege Christo in beatitudine coelestis [Col. 1119D] secreti quiescente, sanctorum virtus magnae nobis gratiam suavitatis administrat. Fasciculus myrrhae dilectus meus mihi, inter ubera mea commorabitur. Mors dilecti mei, quam pro mea salute subiit, semper [Col. 1120A] in mea memoria commorabitur. Botrus cypri dilectus meus mihi in vineis Engaddi. Qui fuit fasciculus myrrhae in amaritudine passionis, ipse est botrus Cypri in dulcedine resurrectionis. Myrrha tristificat, vinum laetificat. In vineis Engaddi propter charismata divina, quae post resurrectionem largitus est in baptismo suis participibus. Engaddi, fons hoedi, baptismum significat.

7. Ecce tu pulchra es, amica mea, ecce tu pulchra es. Pulchra in simplicitate cordis et munditia operum. Oculi tui columbarum. Quia sensus tui spirituali sunt intelligentia praediti.

8. Ecce tu pulcher es, dilecte mi, ecce tu pulcher es. Tu solus naturaliter pulcher, ego ex te pulchra. Lectulus noster floridus. Pax sanctae Ecclesiae et virtutibus sanctis florescit, et spirituali prole multiplicatur. Tigna domorum nostrarum cedrina; laquearia nostra cypressina. Tigna et laquearia doctores sunt in sancta Ecclesia propter munimen et decorem. Cedrina et cypressina propter eximias virtutes eorum [Col. 1120B] et odorem bonae vitae.

CAP. II.---1. Ego flos campi, et lilium convallium. Ego decus mundi, et gloria humilium. Sicut lilium inter spinas, sic amica mea inter filias. Tu requiem quaeris, et laudas lectuli; recordare quod candidior tribulationum aculeis efficeris, et major est fructus praedicationis, quam quietis.

2. Sicut malus inter ligna silvarum, sic dilectus meus inter filios. Sicut malus visu, odore, gustu, antecellit ligna silvestria, sic Christus antecellit omnes sanctos, qui filii Dei dicuntur, sed gratia, ille solus natura. Sub umbra illius quem desideraveram sedi. Eodem protegente, quem semper adesse quaesivi, quiesco, et secura permaneo. Et fructus ejus dulcis gutturi meo. Quia gratiae suae coelestis dulcedine me refecit.

[1Kb] 3. Introduxit me in cellam vinariam, ordinavit in me charitatem. Cella 193 vinaria Ecclesia debet intelligi, in cujus unitate solummodo Spiritus sanctus [Col. 1120C] dari solet et accipi. Cujus gratia hoc loco vini nomine designatur. In qua cella ordinata charitas est, ut quisquam Deum toto corde plusquam seipsum diligat. Fulcite me floribus, stipate me malis, quia amore langueo. Consolamini me exemplis, seu incipientium, seu terminantium viam salutis, dum adhuc in hujus peregrinationis taedio amore supernae visionis languesco. Laeva ejus sub capite meo, et dextera illius amplexabitur me. In laeva Christi temporalia ejus bona, in dextera perpetuae vitae beatitudo designatur. Quia hic per spem mentem roborat, et illic per remunerationem glorificat.

4. Adjuro vos, filiae Jerusalem, per capreas, cervosque camporum, ne suscitetis, nec evigilare faciatis dilectam, quoadusque ipsa velit. Contestor pacificas fidelium animas, per suas quamque virtutes, quae per munda et ruminantia animalia signatae sunt, ne pia fratrum studia aliqua importunitate impediant; sed sic quisque de proximi profectu, sicut de suo gaudeat.

[Col. 1120D] 5. Vox dilecti mei. Subauditur, haec est; quem audivi adjurantem filias Jerusalem, ne me in ejus amplexu quiescentem suscitarent. Ecce iste venit saliens in montibus, transiliens colles. Tales enim saltus fecit [Col. 1121A] dilectus meus. De coelo venit in uterum, de utero in praesepium, de praesepio in crucem, de cruce in sepulcrum, de sepulcro rediit in coelum. Iste, qui elevatus est super omnes montes, et colles, id est, sanctorum altitudines.

6. Similis est dilectus meus capreae, hinnuloque cervorum. In assumptione carnis et humilitate capreae; in varietate virtutum et innocentia hinnulo cervorum Christus comparatur, id est, patriarcharum. En ipse stat post parietem nostrum, respiciens per fenestras, prospiciens per cancellos. Indutus pariete nostrae mortalitatis latuit, sed prospiciens ad nos per cancellos, et fenestras miracula fecit, ut ex miraculis appareret Deus, qui ex passionibus latuit. En dilectus meus loquitur mihi. Ad praedicandum me hortatur, dicens:

7. Surge, propera, amica mea, formosa mea, et veni. Surge de stratu quietis, in quo tuimet solius curam agere quaeris; propera tu, et veni ad impendendam [Col. 1121B] etiam proximis curam salutis per studium sedulae praedicationis. Jam enim hiems transiit, imber abiit, et recessit. Jam frigus infidelitatis, et imber iniquitatis recesserunt, quae totum orbem usque ad tempus Dominicae incarnationis tegebant. Flores apparuerunt in terra nostra. Id est, initia fidei et justitiae floruerunt in mundo, crescente Ecclesia.

8. Tempus putationis advenit. Id est, ut, amputatis inutilibus vanae religionis sarmentis, futuro fidei fructui praeparentur corda hominum. Vox turturis audita est in terra nostra. Id est, Christi Salvatoris nostri dicentis: Poenitentiam agite, appropinquabit enim regnum coelorum. Ficus protulit grossos suos. Veteris legis praecepta ceciderunt. Vinae florentes 194 dederunt odorem. Id est, evangelicus populus, seu vites florentes sanctae conversationis odorem longe lateque dederunt.

9. Surge, propera, amica mea, speciosa mea, et veni; columba mea in foraminibus petrae, in caverna maceriae. O sponsa, et amica, cui tanta obtuli bona, [Col. 1121C] surge, et veni; accingere ad certamen, unde aeternam quietem accipies. Columba mea, per infusionem sancti Spiritus. In foraminibus petrae, id est, vulneribus, quae pro salute sponsae sponsus accepit. In caverna maceriae, id est, custodia virtutum coelestium. Ostende mihi faciem tuam, sonet vox tua in auribus meis. Vox, videlicet, laudis, vel praedicationis. Vox enim tua dulcis, et facies tua decora. Illius namque vox Domino dulcis est, cui dulce vel verbum Domini annuntiare, vel ipsi Domino laudes resonare. Et illa fides decora est, quae, ex operibus ornata, adversa pati non metuit.

10. Capite nobis vulpes parvulas, quae demoliuntur vineas. Id est, vincite haereticos, et schismaticos, pravos fide, et dolosos verbo, qui dente pravae doctrinae rudes fidelium mentes lacerare solent. Nam vinea nostra floruit. Id est, late electorum plebes germinant.

11. Dilectus meus mihi, et ego illi. Id est, solus [Col. 1121D] mihi dilectus, et solus adjutor mihi est. Et ego illi sola sum dilecta, quia nullus alius recte diligit Christum, nisi unica Ecclesia, et nulla alia ab eo diligitur. Qui pascitur inter lilia. Id est, munditia fidei, et candore virtutum. Donec aspiret dies, et inclinentur umbrae. Donec venturi saeculi lux oriatur aeterna, et umbrae, id est, errores praesentis vitae transeant. Revertere, similis esto capreae, hinnuloque cervorum super montes Bether. Obsecro, dilecte mi, ut saepius dulcedine visitationis tuae revertaris ad me, qui carne, quam de patriarcharum origine sumpsisti, super omnes altitudines coelestium montium ascendisti, ut laborem peregrinationis meae speculatione aeternae patriae releves.

CAP. III.---1. In lectulo meo per noctes quaesivi quem diligit anima mea; quaesivi, et non inveni. Jam dudum, inquit, multo studio quaesivi Dominum; sed quia adhuc illecebris carnis meae subdita fui, et tenebris ignorantiae obcaecata, non inveni lumen veritatis, [Col. 1122A] id est, Dominum. Surgam, et circuibo civitatem, per vicos et plateas quaeram quem diligit anima mea, quaesivi illum, et non inveni. Proposui animo meo surgere de lectulo carnalium voluptatum, terras ac maria circuire, et philosophorum audire magisteria; sed nec sic inveni illum.

2. Invenerunt me vigiles, qui custodiunt civitatem. Num quem diligit anima mea, vidistis? Vigiles sunt qui custodiunt Ecclesiam apostoli, et doctores, qui gentilitatem veritatis indagine sollicita invenerunt. Paululum, cum pertransissem eos, inveni quem diligit anima mea. Dum me illorum magisterio tradidi, mox lumen veritatis, quod quaesivi, inveni. Tenui illum, nec dimittam, donec introducam illum in domum matris meae, et in cubiculum genitricis meae. Teneo illum firma fide, donec in fine saeculi per officium praedicationis introducam illum in domum, et in cubile 195 Synagogae, quae me genuit in Domino, et sit unum ovile, et unus pastor.

3. Adjuro vos, filiae Jerusalem, etc. Ideo hunc versum [Col. 1122B] repetit sponsus, ne minorem Ecclesiae de gentibus congregatae, quam de Judaeis habere sollicitudinem putaretur, sed ut sit de utrisque una sponsa, et illa dilectissima.

4. Quae est ista quae ascendit per desertum? Miratur Synagoga quomodo gentium populus, nullo circumcisionis mysterio emendatus, nulla prophetarum admonitione eruditus, subito ab infimis voluptatibus per desertum idololatriae et gentilitatis ad alta virtutum culmina, et sponsi amplexus ascendisset. Sicut virgula fumi ex aromatibus. Igne amoris accensa omni nisu virtutum ad coelestia tendit.

5. Myrrhae, et thuris, et universi pulveris pigmentarii. Ex mortificatione carnalium voluptatum, et puritate orationum, et omnium virtutum odore. En lectulum Salomonis sexaginta fortes ambiunt ex fortissimis Israel. Lectulus Salomonis est conversatio sanctorum; sexaginta fortes praedicatores sunt sancti, et fortissimi bellatores, qui mundo corde digni sunt Dominum [Col. 1122C] videre.

6. Omnes tenentes gladios, et ad bella doctissimi. Tenent enim gladium spiritus, quod est verbum Dei, qui quod ore docent opere complent. Uniuscujusque ensis super femur suum propter timores nocturnos. Nocturni timores sunt in die tentationis occultae. Ensis praedicatoris est custodia vigilans, carnis concupiscentias premens, ne verbum praedicationis immunditia vitae maculet.

7. Ferculum fecit sibi rex Salomon de lignis Libani. Ferculum Salomonis est sancta Ecclesia, quae credentes ad aeternae beatitudinis epulas levat, quae de fortibus animo, quasi de lignis imputribilibus, constructa est. Columnas ejus fecit argenteas, reclinatorium aureum. Columnae argenteae sunt doctores eloquii luce fulgentes. Reclinatorium aureum est spes perpetuae quietis fidelibus promissa.

8. Ascensum purpureum. Quid est ascensus purpureus, nisi martyrum sanguis, et passio Redemptoris [Col. 1122D] nostri? quia non ascenditur ad epulas vitae, nisi per mysterium passionis Christi. Media charitate constravit propter filias Jerusalem. Omnis enim qui charitatem habet Dei et proximi, ad hanc requiem, et ad has epulas laetus perveniet. Haec omnia ornamenta Ecclesiae praestitit Christus ob nimiam charitatem, qua dilexit nos, et tradidit semetipsum pro nobis.

9. Egredimini, et videte, filiae Sion, regem Salomonem. Egredimini mente, et actu de turbulenti mundi conversatione, ut regem pacis valeatis videre. In diademate, quo coronavit eum mater sua. Videte Dominum Christum in humanitate, quam de Virgine matre susceptam, in majestatis paternae dextera collocavit. In die desponsationis illius. Id est, in tempore incarnationis illius, quo ad copulandam sibi Ecclesiam sponsam ex virginali utero processit. In die laetitiae cordis ejus. Id est, redemptionis humani generis, quae fuit dies laetitiae Christi.

[Col. 1123A] 196 CAP. IV.---1. Quam pulchra es, amica mea; quam pulchra es? Pulchram dicit Ecclesiam, et pulchram repetit, quia hanc et actione et praedicatione vidit esse laudabilem. Oculi tui columbarum. Sensus tui spiritualium sunt rerum contemplatione excellentes, ac venerandi. Absque eo quod intrinsecus latet. Magna est gloria quippe aperti operis, sed longe incomparabilior aeternae retributionis, quae necdum videri potest.

2. Capilli tui, sicut greges caprarum. Possunt in capillis populi fideles accipi, qui maximum decus sua numerositate praebent Ecclesiae. Quae ascenderunt de monte Galaad. Galaad acervus testimonii interpretatur, qui bene convenit adunatae multitudini sanctorum. Dentes tui sicut greges tonsarum. In capillis fragiliores, in dentibus vero perfectiores quique ad regendam Ecclesiam apti designantur.

3. Quae ascenderunt de lavacro. Id est, fonte sacri baptismatis, qui et tonsi, et loti sunt, hoc est, nudati renuntiando saeculo, et vitae lavacro mundati. Omnes [Col. 1123B] gemellis fetibus, et sterilis non est in eis. Non est qui fetus boni operis in eis non agat. Sicut vitta coccinea, labia tua, et eloquium tuum dulce. Vitta coccinea doctrina veritatis intelligitur. Labia sponsae cocco assimilantur, quia dominici sanguinis quo redempta est, pretium praedicare non cessat Ecclesia, vel quia praedicatio sancta ardore charitatis flammescit.

4. Sicut cortex mali Punici, genae tuae. In genis verecundia, in malo Punico passio Christi exprimitur. Habet ergo ruborem in genis sponsa mali Punici, cum sacramentum dominicae crucis verbis fatetur, et factis probat. Sicut turris David, collum tuum. Turris Ecclesia est, collum praedicatores, quorum fides et constantia in eadem civitate firma est, et undique inexpugnabilis. Quae aedificata est cum propugnaculis. Propugnacula autem ejus civitatis Scripturarum sanctarum munimina sunt, vel Patrum praecedentium.

5. Mille clypei pendent ex ea. Quia, quot in divinis libris praecepta sunt, tot sunt pectoris nostri munimina, [Col. 1123C] quibus contra insidias omnes defendimur. Omnis armatura fortium. Omnis instructio est vel operationis, vel doctrinae coelestis, per quam non solum evadimus, sed etiam superamus. Duo ubera tua, sicut duo hinnuli capreae gemelli; qui pascuntur in liliis, donec aspiret dies, et inclinentur umbrae. Duo ubera, duo sunt populi ex circumcisione venientes, et gentilitate; qui per humilitatem quidem parvos se intelligunt, et peccatores, sed charitate currentes, omnia obstacula mundi transeunt, qui pascuntur in liliis, hoc est, candidissimis sanctorum Patrum exemplis, donec praesentis mortalitatis umbras aeterno die aspirante transeamus.

6. Vadam ad montem myrrhae, et ad collem thuris. In myrrha mortificatio carnis, in thure devotio orationis exprimitur; quasi diceret sponsus: Frequentabo eos, et pia propitius illustratione glorificabo, quos in passionis, sive orationis virtute sublimes esse perspicio.

[Col. 1123D] 7. Veni de Libano, sponsa mea, veni de Libano. Libanus candor interpretatur, id est, anima bonis actibus candidata, quam tertio hortatur 197 sponsus ut veniat. Primo vivens in carne per bona opera; secundo, absoluta carne ad percipiendam vitam beatam; tertio, recepto corpore ad fruenda post resurrectionem gaudia perfecta.

8. Coronaberis de capite Amana, de vertice Sanir, et Hermon, de cubilibus leonum, de montibus pardorum. Leones propter superbiam, pardi propter crudelitatem maligni sunt spiritus; montes vero Amana superba infidelium corda, ubi immundi spiritus sedem habent, designant. Dum sancti praedicatores tales ad viam salutis convertunt, coronantur de capite, et vertice montium, id est, principibus superborum, [Col. 1124A] quia de labore certaminis crescit corona gloriae.

9. Vulnerasti cor meum, soror mea sponsa, vulnerasti cor meum. In vulneratione cordis magnitudo amoris Christi in Ecclesia intelligitur. In uno oculorum tuorum, et in uno crine colli tui. In unitate sancta doctorum, id est, oculorum, et unitate sancta plebis, id est, capillorum. Quam pulchrae sunt mammae tuae, soror mea sponsa. Item in mammarum nomine sancti doctores designantur propter consolationem infirmorum et parvulorum sustentationem, quae lacte exprimitur. Pulchriora sunt ubera tua vino. Suavitas gratiae pulchrior est austeritate legis. Et odor tuorum unguentorum super omnia aromata. Fama suavissima diffusae per totum orbem fidei latior est quam veteris legis et patrum in ea, quae in sola Judaea coangustabatur.

10. Favus distillans labia tua, sponsa. Favus mel in cera est. Mel autem in cera spiritualis est divinorum sensus, in littera mel stillans, quia multiplices [Col. 1124B] sensus pene singulae sententiae habent: labia spiritus sunt doctorum, qui multifarios sensus sacris litteris inesse pandunt. Mel et lac sub lingua tua. In lacte eruditio parvulorum, in melle perfectior doctrina tortiorum signatur; sub lingua, id est, in meditatione cordis.

11. Et odor vestimentorum tuorum, sicut odor thuris. Vestimenta Ecclesiae opera sunt ejus, quae odori thuris comparantur, quia cuncta, quae sancta pro Domino agit Ecclesia, orationum pro ea vicem reddunt. Hortus conclusus, soror mea sponsa, hortus conclusus, fons signatus. Hortus conclusus Ecclesia est, quia multifaria spiritualium operum germina gignit; fons est, quia doctrina salutari redundat; conclusus, quia Domini protectione munita persistit: signatus, sermone fidei.

[1Kb] 12. Emissiones tuae paradisus malorum Punicorum, cum pomorum fructibus. Per irrigationem sacri baptismatis sancta Ecclesia paradisum ex se emisit malorum Punicorum, [Col. 1124C] id est, sanctorum martyrum: cum pomorum fructibus, id est, cum sanctarum virtutum fructu. Cypri cum nardo, nardus, et crocus. Cyprus arbor aromatica est, significatque coelestis gratiae benedictionem. Nardus dominicae passionis typum; crocus charitatis fervorem exprimit; conjungitur cyprus nardo, cum divina gratia confortat nos 198 pro Christo pati. Item nardus croco conjungitur, cum charitate Christi mortem libenter suscipimus.

13. Fistula et cinnamonum cum universis lignis Libani. Fistula, quae et casia, arbor aromatica est, sed modica, et ideo spiritu humiles designat. Item cinnamonum qui seipsos despiciunt signat. Quae et ipsa est brevis arbos, sed odorifera et dulcis. Sed humilitas magnam habet laudem et dulcedinem apud Dominum. Cum universis lignis Libani. Sicut fistula et cinnamomum humi es sanctorum cogitationes signant, ligna Libani sublimes eorum actiones demonstrant. Myrrha et aloe arbores sunt aromaticae, [Col. 1124D] quae continentiam carnis exprimunt.

14. Cum omnibus primis unguentis. Id est, charismatibus virtutum excellentioribus, et pulchra est conjunctio harum arborum, quia dum carnem a lascivia refrenamus, consequens est ut majora spiritus dona percipiamus. Fons hortorum, puteus aquarum viventium, quae fluunt impetu de Libano. Utrumque Ecclesia; et fons est hortorum, quia spirituales gignit fructus, et puteus aquarum viventium, quae impetu fluunt de Libano, propter occulta mysteria quae sanctis propter revelationem sancti Spiritus solis panduntur; aquarum viventium, propter eloquia divina, quae de invisibilibus divinae gratiae procedunt thesauris; de Libano, de ipsa Ecclesia dicit, quae et [Col. 1125A] candida est per munditiam fidei, et alta per virtutem gloriae.

15. Surge, Aquilo, et veni, Auster, perfla hortum meum. In Aquilone enim adversa mundi, in Austro blandimenta designantur, qua gemina impugnatione probatur Ecclesia. Consurge permittentis vox, non imperantis. Et fluant aromata illius. Id est virtutum constantiam miro odore dispergat.

CAP. V.---1. Veniat dilectus meus in hortum suum. Veniat Dominus in Ecclesiam suam, ut eam ipse conservet immaculatam ubique, et fidei fruge fecundet. Et comedat fructum pomorum suorum. Et libenter accipiat, gratanterque inspiciat opera servorum suorum.

2. Veni in hortum meum, soror mea sponsa. Veni (inquit) saepissime in Ecclesiam meam, et venio, ut corrigam, adjuvem, et confirmem. Messui myrrham meam cum aromatibus meis. Per myrrham passio, vel mortificatio, per aromata omnes virtutes exprimuntur. Metit myrrham cum aromatibus, [Col. 1125B] quando martyres cum caeteris electis ad maturitatem praemiorum perducit.

3. Comedi favum cum melle meo, bibi vinum cum lacte meo. In favo et vino praedicatores, in melle et lacte auditores intelliguntur, et utrosque internus judex approbat et remunerat. Comedite, amici, et bibite, et inebriamini, charissimi. Amici, faciendo quae praecipio, obsecro, ita factis sanctorum, quasi epulis praecipuis, praecordia vestra replete.

4. Ego dormio. Donante gratia Dei, in pace praesentis vitae eum colo. Et cor meum vigilat. Quo tranquillius sub incursibus externis quiesco, eo altius intus video quam bonus est Deus. Vox dilecti mei pulsantis. Pulsat ostium cordis, cum Dominus nos ad profectum virtutum excitat. 199 Aperi mihi, id est, cor pande mihi, soror mea. Amica mea, quia arcanorum meorum conscia. Columba mea, quia spiritus mei dono illustrata. Immaculata mea, quia sola aspectu meo digna.

[Col. 1125C] [1Kb] 5. Quia caput meum plenum est rore, et cincinni mei guttis noctium. Caput Christi Deus. Cincinni sunt fidelium collectiones. In rore et guttis noctium frigens charitas in multis ostenditur quam in Domino et proximis habere debuerunt. Ideo necessario excitat Dominus fideles quosque ad praedicationis studium, quo provocata ad laborem docendi respondet Ecclesia.

6. Exspoliavi me tunica mea, quomodo induar illa? Ac si aperte dicat, deserui negotia saecularia tui causa, quomodo repetam illa? Lavi pedes meos, quomodo inquinabo illos? Jam secretae compunctionis fletibus ablui cogitationes terrenas; quomodo mundi sordibus iterum polluar? quia praedicationis officium sine occupatione saeculari vix esse potest.

7. Dilectus meus misit manum suam per foramen. Manum quippe suam dilectus per foramen misit, cum nos Dominus occulta invisibiliter compunctione ad opus virtutum accendit; nobisque in memoriam revocat, quomodo et quanta de sinu Patris descendens [Col. 1125D] pro nobis est passus. Et venter meus intremuit ad tactum ejus. Haec recolens intima conscientia sponsa, tota expavescit; et pigritiam quietis accusans, ad laborem praedicationis festinat; unde sequitur.

8. Surrexi, ut aperirem dilecto meo. Id est, verbum Domini praedicarem. Manus meae stillaverunt myrrham, et digiti mei pleni myrrha probatissima. In manibus enim opera, in digitis discretio signatur. In myrrha continentia et passiones: quae tunc probatissima est, cum solummodo pro charitate Dei et proximi vel continentia fit, vel passiones fiunt.

9. Pessulum ostii mei aperui dilecto meo. Pessulum dilecto aperit, qui templum sui pectoris divina visitatione et inhabitatione dignum fecerit. Ille declinaverat, [Col. 1126A] atque transierat. Quia nulli in hac vita plena visio Dei, sicut in futuro conceditur, ideo transire dicitur dilectus, id est, in futurum se videndum et perfruendum plenius ostendit.

10. Anima mea liquefacta est, ut dilectus locutus est. Quanto suavius, inquit, vocem atque viciniam dilecti mei accepi, tanto sublimius quidquid in me frigidum erat, charitate incaluit; et quidquid rigidum erat, liquefactum est. Quaesivi, et non inveni illum. Quia donum compunctionis et dulcedinis intimae non in arbitrio est volentis, sed in miseratione donantis, ideo non semper habent illum aequaliter, quia non ita se offert Deus in exsilio laborantibus quomodo in patria regnantibus.

11. Invenerunt me vigiles, qui circumeunt civitatem, percusserunt me, vulneraverunt me, tulerunt pallium meum mihi custodes murorum. Custodes civitatis, id est, Ecclesiae, sancti sunt doctores, qui sedula praedicatione circumeunt corda singulorum, et spiculis coelestis amoris vulnerant, 200 et, ut magis ardeant, [Col. 1126B] inflammescunt, et vetustae conversationis tutamen eis subtrahunt.

12. Adjuro vos, filiae Jerusalem, si inveneritis dilectum meum, ut nuntietis ei quia amore langueo. Merito languet sponsa, cum gladio verbi Dei percussa, terrenum exuit amictum; et filias Jerusalem, id est, Deo dignas animas adjurat, ut sui amoris magnitudinem ad Dominum referant; et pro ejus videnda gloria supernum sibi poscant auxilium.

13. Qualis est dilectus tuus ex dilecto, o pulcherrima mulierum? qualis est dilectus tuus ex dilecto, quia sic adjurasti nos? Obsecro te, quia sic adjurasti me, ut amore quo te languescere dicis me quoque per verbum praedicationis facias ardescere, et mihi ostendas qualis sit dilectus tuus ex ea parte qua possit diligi, non timeri, quia perfecta charitas foras mittit timorem.

14. Dilectus meus candidus, et rubicundus, electus ex millibus. Candidus, quia sine peccato; rubicundus [Col. 1126C] sanguine passionis Christus, qui solus mediator Dei, et hominum. Caput ejus aurum optimum. Caput Christi Deus, qui solus bonus et optimus. Comae ejus sicut elatee palmarum, nigrae quasi corvus. Comae catervae sunt sanctorum, quae Deo fideli famulatu adhaerent. Elatae, vel electae palmae propter caput Christi, nigrae ob pressuras.

15. Oculi ejus quasi columbae super rivulos aquarum. Oculi ejus doctores sunt, per quos Ecclesia videt quae recta sunt; qui bene columbae propter simplicitatem, et rivulis aquarum propter charismata divina comparantur. Quae lacte sunt lotae, et resident juxta fluenta plenissima. Lacte lotas dicit, id est, gratia divina et dulcissima mundatas; et resident juxta fluenta plenissima, id est, omnium donorum spiritualium abundantia. Potest in rivulis veteris legis eruditio, et per fluenta plenissima perfectio evangelicae doctrinae signari, quia sancti praedicatores de thesauris suis proferunt nova et vetera.

[Col. 1126D] 16. Genae illius, sicut areolae aromatum consitae a pigmentariis; labia ejus lilia distillantia myrrham primam. In genis Salvatoris nostri et modesta pietas simul et severitas exprimitur. Areolis aromatum virtutes, et dulcedo, et fama designantur. Consitae a pigmentariis prophetis et apostolis, his futurae incarnationis ejus arcana, illis facta narrantibus. Labia ejus verba sunt doctrinae ejus. Lilia, quia claritatem coelestis regni promittunt. Distillamia myrrham primam, quia per contemptum voluptatem praesentium ad hanc perveniendum esse praedicant.

17. Manus illius tornatiles, aureae, plenae hyacinthis. Manus, id est, opera, quia quae verbis docuit, factis implevit. Tornatiles, quia in se omnem regulam justitiae tenent. Unde dicit: Oportet me omnem justitiam adimplere. Sunt et manus aureae, quia omnia [Col. 1127A] quae in homine gessit, divitias gloriae perfecit. Plenae hyacinthis, quia ad spem nos coelestium atque amorem excitant, quia hyacinthus aurei coloris gemma est.

18. Venter ejus eburneus, distinctus sapphiris. Venter dilecti fragilitatem humanitatis ejus designat, eburneus decorem castitatis. Sapphirus 201 sublimitas est coelestium virtutum. Distinctus sapphiris, quia partim humana fragilitas esurie, tentatione, fatigatione, morte, partum divina celsitudo miraculis, resurrectione et ascensione gloriae intelligitur.

19. Crura illius columnae marmoreae, quae fundatae sunt super bases aureas. Crurum vocabulo itinera incarnationis Christi insinuantur, quae columnis marmoreis propter firmitatem et rectitudinem comparantur. Fundatae super bases aureas, quia quidquid de eo vel per eum gestum est, omnia divinae provisionis consilio ante tempora saecularia disposita sunt.

20. Species ejus, ut Libani, electus, ut cedri. Ut Libanus celsitudine et gratia arborum alios montes, sic Dominus Christus omnes sanctos meritorum celsitudine [Col. 1127B] et gratia virtutum antecellit. Electus, ut cedri. Sicut alias arbores, quae in Libano nascuntur, cedri superant dignitate sua; ita Christus omnes qui in Ecclesia ad vitam nascuntur sua transcendit gloria.

21. Guttur illius suavissimum. In gutture interna dulcedo verborum illius memoratur, quam qui sapit, non esurit. Et totus desiderabilis. Quid amplius quaeris? Totus desiderabilis est, quia totus Deus, et totus homo, in quem desiderant et angeli prospicere. Deus in majestate Patris, homo in virginitate matris. In illo creator, in hac salvator.

22. Talis est dilectus meus, et ipse est amicus meus. Quanto devotius quisque diligit Dominum, tanto familiarius habet amicum Dominum. Et talem necesse est ut intelligas eum, si vis eum amicum habere. Quo abiit dilectus tuus, o pulcherrima mulierum? Vox Synagogae; pro decore enim carminis variantur personae colloquentium. Sed tantum Christi Ecclesia, [Col. 1127C] quia sponsae vocabulo exprimitur, designatur pulcherrima mulierum. Pulchrae sunt singulae Ecclesiae sanctorum; sed pulcherrima universitas totius sanctae Ecclesiae per totum orbem. Quo declinavit dilectus tuus, et quaeremus eum tecum? Qui aliquando in terra corporali specie versatus est, dic, quo declinavit ille, ut sequamur illum tecum?

CAP. VI.---1. Dilectus meus descendit in hortum suum ad areolam aromatum. Quasi dixisset, illuc descendit in hortum, id est, Ecclesiam suam, ut eam fonte gloriae suae, quasi aream aromatum, irrigaret, ut virtutum floribus germinaret. Ut pascatur in hortis, et lilia colligat. Ego dilecto meo locum habitaiionis praeparo in me, et ipse mihi apud se, qui semper inter sancta desideria mentium castarum pascitur. Hactenus sanctae Ecclesiae vox est quaerentis ac laudantis; nunc, quid quaesitus respondeat, subinfertur.

2. Pulchra es, amica mea, suavis et decora, sicut [Col. 1127D] Jerusalem. Sanctam Ecclesiam suam amicam dicit, quia ejus vitae desiderium visioni jam pacis intimae assimilatur. Terribilis ut castrorum acies ordinata. Id est, charitate unita, et compacta, ut nullus locus hosti per malum discordiae aperiatur, quia solummodo in unitate pacis terribiles sumus hosti.

3. Averte oculos tuos a me, quia ipsi me avolare fecerunt. Id est, oculis mentis tuae noli quaerere in tuae peregrinationis itinere perfecte me cognoscere, quia fieri non potest; quia quo intentius agnoscere quaeris, 202 eo certius incomprehensibilem intelliges; et non quaeras in via praemium, quod in patria reservatur. Capilli tui, sicut greges caprarum, etc. Qui versiculi prius positi sunt, sed repetitio firmitatis est indicium. In capillis populi, in dentibus [Col. 1128A] doctores, in gemellis fetibus praecepta charitatis intelliguntur.

4. Sicut cortex mali Punici, sic genae tuae absque occultis tuis. Genae sanctae Ecclesiae spirituales sunt Patres, qui virtutibus sunt mirabiles, et moribus venerabiles, et in Christi cruce gloriari non erubescentes. Et haec magna sunt valde, quae videntur in ea; sed multo majora quae non videntur, et in futuro reservantur.

5. Sexaginta sunt reginae, et octoginta concubinae, et adolescentularum non est numerus. Reginae sunt, quae amore sponsi et coelestis praemii intuitu per praedicationem veritatis et sacri baptismatis fontem sobolem aeterno regi spiritualem generant. Concubinae sunt, quae carnali solummodo commodo Christum praedicando, vel baptizando, docent; et ideo illae perfectione senarii numeri, per denarium, propter decalogum designantur. Adolescentulae sunt animae nuper Christo renatae, quarum summa propter multitudinem [Col. 1128B] civium coelestium numerum transcendit.

6. Una est columba mea, perfecta mea. Sancta videlicet et universalis per totum orbem Ecclesia. Una est matri suae, electa genitrici suae. Matri suae, id est, coelesti Jerusalem, quae est mater omnium nostrum. Unde ad nos gratia Spiritus sancti descendit, per quam nascimur Deo. Viderunt illam filiae, et beatissimam praedicaverunt. Quas prius dixit adolescentulas, nunc filias nominat; antiqui omnes catholicam laudant Ecclesiam.

7. Quae est ista quae progreditur, quasi aurora consurgens? Progreditur Ecclesia, quasi aurora, quia jam ortus veri luminis mundo post tenebras longae ignorantiae monstratur. Pulchra ut luna. Quia sole justitiae illustrata noctem mundi illuminat. Electa ut sol. Quia imaginem sui conditoris in omni justitia, sanctitate et veritate portat. Terribilis ut castrorum acies ordinata. Terribilis aeris potestatibus in unitate charitatis, fidei, et spei.

8. Descendi in hortum nucum, ut viderem poma [Col. 1128C] convallium. Hortus etenim nucum est Ecclesia praesens, ubi nostras conscientias alterutrum minime videmus: sed fracta testa corporis, apparebit internae dulcedinis fructus. Poma convallium fructus est humilitatis. Descendit sancta Ecclesia per doctores sanctos ad eos qui proficiunt ad fructus bonos, quive adhuc indigent doctrinae irrigatione. Et inspicerem si floruisset vinea, germinassent mala Punica. Inspicerem si virtutum studia floruissent, et si qui ad exemplum dominicae passionis praeparati essent suum fundere sanguinem.

[1Kb] 9. Nescivi, anima mea conturbavit me, propter quadrigas Aminadab. 203 Nescivi dona gratiae spiritualis in te, sponsa: sed anima mea conturbavit me propter introductionem evangelicae quadrigae, qua Aminadab (qui interpretatur populi mei spontaneus) id est, Christus per totum vehitur mundum. Cui Ecclesia consolando mox respondet. Revertere, revertere, Sulamitis: revertere, revertere, ut intueamur te. Noli turbata esse: sed revertere ad agnitionem [Col. 1128D] tui Redemptoris, qui tibi toties in prophetis, et lege promissus est. Revertere puritate fidei: revertere operum perfectione, o Sulamitis, id est, captiva, jam a vinculis infidelitatis revertere ad tuum Redemptorem, ut salveris.

CAP. VII.---1. Quid videbis in Sulamite, nisi choros castrorum? Tu doles synagogam obduratam: prope est tempus, quod choros bellantium adversus malignos spiritus et laudantium Dominum videbis in ea. Quam pulchri sunt gressus tui in calceamentis, filia principis! Nunc laudes Ecclesiae ab ipso sponso proferuntur; et primo operum constantia et mortificatio voluptatum laudatur in ea, quia filia principis, id est, Christi, ob gratiam baptismi.

[Col. 1129A] 2. Juncturae femorum tuorum sicut monilia. quae fabricata sunt manu artificis. Duorum concordia populorum spirituali prope fecundorum in junctura femorum designatur, quia sicut monile fabricatur manu artificis, sic est ineffabili largitate conditoris nostri firmata. In monili bona opera exprimuntur.

3. Umbilicus tuus crater tornatilis, nunquam indigens poculis. Umbilicus, id est, fragilitas infirmitatis nostrae, crater, cum, conscientia mortalitatis atque infirmitatis nostrae admoniti, calicem verbi salutaris prompta mente proximis propinare satagimus. Venter tuus, sicut acervus tritici vallatus liliis, etc. Acervus tritici vallatus liliis est, cum abundantia boni operis sola spe perpetuae lucis colligitur. In ventre memoria; in tritico multiplicatio boni operis, in liliis castitas exprimitur. Item in tritico panis, et in cratere potus, quae pauperibus dantur, exprimuntur.

4. Duo ubera tua sicut duo hinnuli gemelli capreae. De duobus uberibus superius dictum est. Duo ubera doctores sunt utriusque populi. In gemellis duo Testamenta [Col. 1129B] sunt. Gemelli, propter unam concordiam. Collum tuum sicut turris eburnea. Item in collo doctores designati sunt, qui turri eburneae propter firmitatem et pulchritudinem comparantur. Qui civitati Dei et robur praestant, et decus.

5. Oculi tui sicut piscinae in Hesebon, quae sunt in porta filiae multitudinis. Item oculi Ecclesiae doctores propter nutrimentum. Et recte piscinae comparantur, quia fluenta doctrinae suis auditoribus praebere non cessant. Hesebon cingulum moeroris interpretatur, quia sancti pro vana laetitia carnis cingulo abstinentiae constringuntur; et bene in porta multitudinis, ob abundantiam populorum concurrentium per portam fidei in Ecclesiam.

6. Nasus tuus sicut turris Libani, quae respicit contra Damascum. Item in naso verbi Dei dispensatores causa discretionis designantur. Turris, quia eminentissimum locum tenet in Ecclesia, quae respicit contra 204 Damascum, id est, sanguinarium et impium [Col. 1129C] (quia Damascus sanguinem bibens interpretatur): significat carnales et crudeles, contra quos sancti doctores, in turri Libani, id est, firmitate Ecclesiae semper vigilant.

[1Kb] 7. Caput tuum ut Carmelus, et comae capitis tui sicut purpura regis juncta canalibus. In capite mens designatur, in comis cogitationes. Et sicut capite membra, ita cogitationes mente reguntur. In Carmelo, id est, sublimibus, et passione Christi, quae nomine purpurae exprimitur, versantur. Canales, praecordia sanctorum, in quibus alligantur tales cogitationes.

8. Quam pulchra es, et quam decora, charissima, in deliciis. Pulchra fide, et opere decora, charissima in deliciis, id est, spiritualibus virtutibus. Statura tua assimilata est palmae. Id est, rectitudo operationis bonae semper ad victoriam tendit. Et ubera tua botris. Uberibus doctores ecclesiae propter lac primae eruditionis comparantur, et botris aequantur propter mysteria dulcissima aeternitatis.

[Col. 1129D] 9. Dixi: Ascendam in palmam, et apprehendam fructus ejus, et erunt ubera tua sicut botri vineae. Apte enim victoriosissima crux palmae comparatur, in quam Christus ascendens apprehendit fructus ejus, id est, dona quae largitus est sanctae Ecclesiae, quae ex illo tempore botros vineae germinavit, id est, sanctos doctores, qui majori scientia et gratia propter crucem et resurrectionem Salvatoris abundant.

10. Odor oris tui sicut malorum, guttur tuum sicut vinum optimum. In gutture vox praesentis doctrinae, in odore fama absentis demonstratur. Et ideo vino illa propter fragrantiam virtutum, haec malis ob suavitatem absentis famae comparatur.

[Col. 1130A] 11. Dignum dilecto meo ad potandum, labiisque et dentibus illius ad ruminandum. Rapuit enim sponsa verbum ex ore sponsi, quia ille vino optimo eam comparavit et subjecit: Dignum dilecto meo, id est, tanta sublimitas est evangelicae praedicationis, quod ipse dilectus primus per hanc in carne apparens, mundo iter coeleste aperuit. Labiisque et dentibus, id est, apostolis praedicatoribusque maximis dedit ad meditandum.

12. Ego dilecto meo. Et non alteri, cui totam curam servitutis et dilectionis impendo. Et ad me conversio ejus. Me solam diligit et adjuvat, ne deficiam in via. Egrediamur in agrum, commoremur in villis; mane surgamus ad vineas; videamus si floruit vinea, si flores fructus parturiunt, si floruerunt mala Punica. Quia nullatenus Ecclesia vel ad bene operandum egrediendo procedere, vel in exercitio bonae operationis persistendo commorari, vel saltem ad propositum bene agendi assurgere, vel animos [Col. 1130B] auditorum suorum, quantum profecerint, discernere sufficit, nisi gratia Dei adjuta, qui dixit: Ecce ego vobiscum sum, etc. Item in agro Christiani, in vineis Ecclesiae, in floribus fides, in fructibus virtutes, in 205 malis Punicis martyrium designatur. In his enim singulis sponsa dilecti sui praesentiam quaerit.

13. Ibi dabo tibi ubera mea. Id est, parvulorum meorum paedagogos: quia in his omnibus proficiunt doctores sancti. Mandragorae dederunt odorem in hortis nostris. Mandragora propter multimoda medicaminum genera sanctorum virtutibus comparatur: portae Ecclesiae doctores sunt sancti. In hujusmodi portis mandragorae dederunt odorem, cum spiritualis quisque ex se virtutum famam longe lateque spargunt. Omnia poma nova et vetera, dilecte mi, servavi tibi. Poma nova, et vetera, praecepta sunt sive promissa Novi Testamenti, et Veteris: quia omnia ad ejus gratiam refert Ecclesia.

[1Kb] CAP. VIII.---1. Quis mihi det te fratrem meum sugentem [Col. 1130C] ubera matris meae, ut inveniam te foris? Vox ista est antiqua justorum optantium adventum Christi in carne. Sugentem ubera matris meae, id est, in synagoga nasci ac nutriri juxta humanae conditionis naturam. Et inveniam te foris. Intus erat dilectus, dum in principio erat verbum; foris, dum Verbum caro factum est.

2. Ibi deosculer te. Id est, facie ad faciem videbo, et os ad os loquar. Et jam me nemo despiciat. Ante adventum Christi intra angustias Judaeae tantum fuit Ecclesia; post Ascensionem in toto mundo dilatata fuit, et venerabilis. Apprehendam te. Id est, prompta ac fideli devotione excipiam venientem.

3. Et ducam in domum matris meae, et in cubiculum genitricis meae, ibi me docebis. Peracta carnis dispensatione, redeuntem laetis ducam in domum matris meae luminibus. In domum matris meae, ubi coelestis Jerusalem mater nostra. Ibi me docebis potiora sperare dona, quam in lege habuissem. Et [Col. 1130D] dabo tibi poculum ex vino condito. Id est, ferventem amorem, variis virtutum pigmentis ornatum. Et mustum malorum granatorum meorum. Id est, gloriosum sanctorum martyrum triumphum, qui ferventissima charitate perferunt flammas, per quas ad te transire non dubitant.

4. Laeva ejus sub capite meo, et dextera illius amplexabitur me. Laeva carnis Christi dona designat, et dextera futura sanctorum cum Christo gaudia exprimit. Quae est ista quae ascendit de deserto, deliciis affluens, innixa super dilectum suum? Vox synagogae mirantis quomodo de deserto gentilitas in amplexus subito sponsi ascendisset. Deliciis affluens, id est, [Col. 1131A] omnium bonorum pulchritudine. Innixa super dilectum, omnia, quae habet ad gratiam dilecti referens. Suum, quem mihi soli mittendum putabam.

5. Sub arbore malo suscitavi te. Sub arbore crucis a perpetua morte revocavi te, ut apostolos et caeteros electos ex Judaea. Ibi corrupta est mater tua, ibi violata est genitrix tua. Id est, major plebs, Christum negando, et Barabbam eligendo, reprobata est. Pone me ut signaculum super cor tuum, ut signaculum super brachium tuum. Ut digito ob memoriam 206 cujuslibet rei signum aliquod ligamus. Per cor cogitatio, et per brachium designatur operatio. Si me velis habere sponsum, intus charitas fide non ficta sit, et foris operatio devota.

6. Quia fortis est ut mors dilectio, dura sicut infernus aemulatio. Fortis est usque ad mortem mea dilectio in te, o Synagoga; sed tua aemulatio dura in me fuit sicut infernus. Sed verte aemulationem in dilectionem, et eris mihi sponso sponsa. Lampades ejus [Col. 1131B] lampades ignis atque flammarum. Dilectionis lampades corda sunt fidelium; ignis, propter fervorem cordis; flammarum, propter operationis efficaciam.

[1Kb] 7. Aquae multae non poterunt exstinguere charitatem, nec flumina obruent illam. Aquas multas et flumina, tentationum dicit incursus quae visibiliter, seu invisibiliter, animas fidelium impugnare non desinunt, quibus charitas non cedit. Si dederit homo omnem substantiam domus suae pro dilectione, quasi nihil despiciet eam. Sancti vere totius domus suae substantiam pro dilectionis magnitudine quasi nihil despiciebant.

8. Soror nostra parva est, et ubera non habet. Prima nascentis Ecclesiae de gentibus tempora designat, quando adhuc et parva fuit numero, et minus idonea praedicare verbum Dei, quasi sponsus Synagogae dixisset de ea: Quid faciemus sorori nostrae in die, quando alloquenda est? Acsi aperte dicat: Parva quidem numero est Ecclesia gentium, et necdum [Col. 1131C] verbi ministerium subire sufficit. Quid ergo tibi videtur, o Synagoga, de sorore faciendum nostra, quando alloquenda est, id est, per verbi ministerium ducenda in fidem? Synagoga tacente, ipse sponsus quid fieri debeat respondet.

9. Si murus est, aedificemus super eum propugnacula argentea. Acsi diceret: Si aliquos habet in se fortes fide, ingenio claros, vel philosophia instructos, addamus illis propugnacula argentea, id est, scientiam divinarum Scripturarum, ut eo facilius possint tutari infirmos atque indoctos. Si ostium est, compingamus illud tabulis cedrinis. Si sunt simplices, tamen docendi studio inhiantes, proponamus illis priorum exempla justorum, quo certius et efficacius [Col. 1132A] docendi opus implere possint. Cedri virtutes sanctorum et tabulae latitudinem charitatis designant. Ad haec ipsa respondet Ecclesia.

10. Ego murus, et ubera mea quasi turris. Ex quo facta sum coram eo quasi pacem reperiens, ego de vivis compacta sum lapidibus, et glutino charitatis adunata, et super fundamentum immobile aedificata. Ubera, id est, doctores fortissimi, ceu turris, qui et parvulos nutrire sciunt, et omnia maligni expellere; et hoc mihi accidit ex eo tempore quo Christus me reconciliavit, et per eum pacem reperi.

11. Vinea fuit pacifico meo in ea quae habet populos. Vinea, id est, catholica Ecclesia fructu abundans fidei fuit pacifico, id est, Christo, quia omnia pacificavit in coelis et in terris, in ea congregatione quae multos populos possidet ex toto orbe, non Judaea solum. Traditur ea custodibus prophetis, vel apostolis, vel angelicis potestatibus et dignitatibus.

207 12. Vir autem pro fructu. Id est, retributione [Col. 1132B] aeterna hujus vineae. Affert mille argenteos. Id est, pro acquisitione regni coelestis, qui est fructus vineae, cuncta quae mundi sunt reliquit. Millenarius numerus pro perfectione ponitur. Id est, qui omnia reliquit. Argentei pro omni pecunia accipiuntur. Vinea mea coram me. Vox sponsi. Verumtamen, etsi te aliis commendem custodibus, tamen te semper in mea habeo praesentia, videns et remunerans laboris tui devotionem in omnibus. Mille tui pacifici. Mille tui, subauditur, argentei. Quasi dixisset: Qui amore meo cuncta sua dimittit, in pace erit, quia omnem substantiam suam, quae millenario designatur, pro charitate Dei amittit.

13. Et ducenti (id est) his qui custodiunt fructus ejus. Qui sunt doctores sancti, qui omnia mundi dimittunt, et in verbo praedicationis laborare non cessant, hi duplici remuneratione, quae ducentenario designatur, donantur apud me. Quae habitas in hortis, amici auscultant. Quia locutio nostra [Col. 1132C] finienda est, hoc ultimum vale a me audito. Semper habita in hortis virtutum; et scito quia amici, id est, angelici spiritus et animae sanctorum, semper te considerant, et tuo gaudent aspectu. Fac me audire vocem tuam. Id est, vox praedicationis tuae, dum vales, semper audiatur a me.

14. Fuge, dilecte mi. Acsi aperte dicat: Quoniam, in carne apparens, praecepta mihi ac dona vitae coelestis conferre dignatus es, nunc his peractis, revertere in sinum Patris, o mi dilecte. Assimilare capreae, hinnuloque cervorum super montes aromatum. Et hoc mihi sit solatium, quia continua visione te nequeo cernere, saltem crebra visitatione me consolari memento.




[Col. 1131]
APPENDIX VII. DE CONFLICTU VITIORUM ET VIRTUTUM. (G,S)*

[Col. 1131D] [1Kb] 1. Apostolica vox clamat per orbem, atque in procinctu fidei positis ne securitate torpeant dicit: Omnes qui pie volunt vivere in Christo Jesu, persecutionem patientur (II Tim. III, 12). Et ecce quia Christianitas etiam in suis principibus jam religiosa jamque fidelis est, desunt pie viventibus in Christo Jesu vincula, verbera, flagella, carceres, equulei, cruces, [Col. 1132D] et si qua sunt diversorum genera tormentorum; quomodo ergo verum erit quod per Apostolum sonuit, ut omnes pie viventes persecutionem patiantur? an forte nemo pacis tempore vult pie vivere in Christo Jesu, et ideo desunt ista? Quis hoc vel desipiens dixerit?

[Col. 1133A] 208 [1Kb] 2. In hac ergo Apostoli sententia non specialis quorumdam, sed generalis omnium persecutio debet intelligi. Et quidem sunt multi intra sinum matris Ecclesiae constituti, qui pie viventes in Christo, contumeliis afficiuntur, opprobriis, injuriis, derisionibusque lacessuntur. Ista vere est illa generalis persecutio, quam Apostolus omnes pie viventes in Christo pati descripsit? Non facile dixerim, cum sint quidam religiosi, quibus nemo pravorum audeat in faciem derogare. Alia ergo intelligenda est quae immanior et magis noxia est, quam non mortalis intorquet severitas, sed vitiorum gignit adversitas.

[1Kb] 3. Dum enim contra humilitatem superbia, contra veram religionem simulatio, contra subjectionem pugnat contemptus, contra Domini timorem inanis gloria, contra fraternam congratulationem invidia, contra dilectionem odium, contra libertatem justae correptionis detractio, contra patientiam ira militat, contra mansuetudinem protervia, contra satisfactionem [Col. 1133B] tumor, contra spirituale gaudium saeculi tristitia, contra virtutis exercitium torpor, vel ignavia, contra firmam stabilitatem dissoluta vagatio, contra spei fiduciam desperatio, contra mundi contemptum cupiditas, contra misericordiam obduratio, contra innocentiam fraus, vel furtum, contra veritatem fallacia atque mendacium, contra ciborum parcimoniam ventris ingluvies, contra moderatum moerorem inepta laetitia, contra discretam taciturnitatem multiloquium, contra carnis intregritatem immunditia atque luxuria, contra cordis munditiam spiritualis fornicatio, contra amorem patriae coelestis appetitus saeculi praesentis opponens semet immergit, quid aliud quam crudelis pie viventium persecutio adversus conglobatas virtutum acies desaevit?

[1Kb] 4. O quam dirus, o quam amarus est superbiae congressus, quae angelos de coelo projecit, homines de paradiso eliminavit; cujus exercitus, atque armorum [Col. 1133C] conflictus, vitia sunt, quae breviter comprehensa tetigimus! Sed videamus qualiter castra coeli et inferni dimicent, arma Christi et diaboli collisa decertent.

5. (Superbia:) Certe multis, imo etiam pene omnibus melior es verbo, scientia, divitiis, honoribus et cunctis quae vel carnalibus, vel spiritualibus suppetunt charismatibus; cunctos ergo despice, cunctis temetipsum superiorem ostende.

[1Kb] 6. (Humilitas:) Memento quia pulvis es (Gen. III, 19), quia cinis es, quia putredo et vermis es, quia etsi aliquid es, nisi tanto te humilies, quanto magnus es, perdes omnino quod es. Nunquid tu altior quam primus angelus? nunquid tu splendidior in terra quam Lucifer in coelo (Eccli. III, 20)? Quod si ille de 209 tanta sublimitate per superbiam cecidit, quomodo tu ad coelestem celsitudinem superbiens de imis conscendes, qui illa, quandiu hic vivis, conditione teneris, de qua per quemdam sapientem dicitur: Corpus, quod corrumpitur, aggravat [Col. 1133D] animam, et deprimit terrena inhabitatio sensum multa cogitantem (Sap. IX, 15)?

7. Quam densissimis putamus in terra superbiae tenebris lutum nostrum involvi, si potuit in coelo stella, quae mane oriebatur (Isai. XIV, 12), lucis suae globos amittere? Audi ergo potius lucem veritatis dicentem: Qui sequitur me (inquit) non ambulat in tenebris, sed habebit lumen vitae (Joan. VIII, 12). In quo autem ipsa esset sequenda, alibi praemonuit, dicens: Discite a me quia mitis sum et humilis corde, et invenietis requiem animabus vestris (Matth. XI, 29).

[Col. 1134A] 8. Audi, tumor superbiae, audi dicentem ad haec humilitatis magistrum: Omnis qui se exaltat humiliabitur, et qui se humiliat exaltabitur (Matth. XXIII, 12); et illud: Super quem requiescet spiritus meus, nisi super humilem, et quietum, et trementem sermones meos (Isai. LXVI, 2)? Audi quid etiam de illo Apostolus dicat, qui te ad sectandam humilitatem invitat. Ait enim: Qui cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens, in similitudinem hominum factus, et habitu inventus ut homo; humiliavit semetipsum, factus obediens usque ad mortem, mortem autem crucis (Philipp. II, 6, 7). Si ergo tanta humilitate se deprimit divina majestas, quomodo superbire in aliquo debet humana infirmitas?

9. (Inanis gloria:) Age bonum quod vales; ostende cunctis bonum quod agis, ut bonus dicaris, ut sanctus et venerabilis ab omnibus praediceris, ut tanquam Dei electus noscaris, ut nemo te contemnat, nemo te despiciat, sed universi debitum tibi honorem [Col. 1134B] persolvant.

10. (Timor Domini, intentio recta:) Si quid boni aliquando agis, non pro transitoriis, sed pro aeternis id honoribus age; absconde quod facis, in quantum potes; quod si ex toto non vales, sit in corde tuo occultandi voluntas, et non erit de ostentatione ulla temeritas, nec criminis erit aliquando manifestare quod semper vis celatum habere. Sic denique duas Redemptoris sententias sibi quasi contrarias videberis adimplesse, quibus dicitur: Faciente te eleemosynam, nesciat sinistra tua quid faciat dextera tua, sed eleemosyna tua sit in abscondito, et Pater tuus, qui videt in abscondito, reddet tibi (Matth. VI, 3). Et: videant vestra opera bona, et glorificent Patrem vestrum, qui in coelis est (Matth. V, 16).

[1Kb] 11. Cave prorsus ne illa sententia tibi conveniat, qua de hypocritis dicitur: Omnia opera sua faciunt, ut beatificentur ab hominibus; amen dico vobis, receperunt mercedem suam (Matth. VI). Attende tibi in [Col. 1134C] cunctis quae agis, ne cenodoxiae elatione pulsatus cum his qui etiam de miraculorum signis gloriabantur audias: Videbam Satanam, sicut fulgur, descendentem de coelo (Luc. X, 18); sed time, nam scriptum est: Timor Domini gloria, et gloriatio, et laetitia, 210 et corona exsultationis (Eccli. I, 11, 17). Timor Domini delectabit cor, et dabit laetitiam, et gaudium, et longitudinem dierum. Timenti Dominum bene erit in extremis, et in die defunctionis suae benedicetur. Et infra: Radix sapientiae timere Dominum, et rami illius longitudo dierum.

12. (Simulatio:) Quia nihil boni in abscondito facis, ne a cunctis cognitus detesteris, finge te foris quod intus esse non appetis.

13. (Vera religio:) Nequaquam omnino id agas, sed magis satage bonus fieri, quod non es; nam ostendere hominibus quod non es quid aliud quam damnatio est? Memor esto itaque quod dicitur: Vae vobis, Scribae et Pharisaei hypocritae, qui mundatis [Col. 1134D] quod deforis est calicis et paropsidis; intus autem pleni estis rapina et immunditia (Matth. XXIII, 25). Pharisaee caece, munda prius quod intus est calicis et paropsidis, ut fiat mundum quod deforis est.

14. Itemque illud quod in Evangelio inculcando repetitur: Vae vobis, Scribae et Pharisaei hypocritae, qui similes estis sepulcris dealbatis, quae foris apparent hominibus speciosa, intus plena sunt ossibus mortuorum, et omni spurcitia; sic et vos deforis quidem apparetis hominibus justi, intus autem pleni estis hypocrisi et iniquitate (Ibid., 26-28); nec non et illud, quod de talibus scriptum est: Venient ad vos in vestimentis ovium, [Col. 1135A] intrinsecus autem sunt lupi rapaces (Matth. VII, 15).

[1Kb] 15. (Elatio): Qualis es tu, ut pejoribus obtemperes, deterioribus famulatum exhibeas? te magis quam illos decuerat imperare, qui tibi non possunt ingenio, vel industria, aut viribus coaequari. Obtempera igitur imperio Dei, et non sit tibi ulterius cura de aliquo.

[1Kb] 16. (Beata submissio:) Si Dei obtemperandum est imperio, humano subdi necesse est magisterio; ipse enim dicit: Qui vos audit, me audit; et qui vos spernit, me spernit (Luc. X, 16). Ita (inquit) oportet, sed si talis qui imperat esset, non est talis per quem Deus imperet. Sed Apostolus contra: Non est potestus nisi a Deo; quae autem sunt, a Deo ordinata sunt; itaque qui resistit potestati, Dei ordinationi resistit. Quales enim esse debeant hi qui imperant, non est subditis discutiendum.

17. Et quidem primis Ecclesiae pastoribus Dominus dicit: Scitis quia reges gentium dominantur eorum, [Col. 1135B] et qui potestatem exercent inter eos benefici vocantur; vos autem non sic, sed qui vult in vobis esse major, erit omnium servus; sicut Filius hominis non venit ministrari, sed ministrare, et dare animam suam pro multis (Matth. XX, 25). Sed tamen quia non omnes tales futuros praevidit, subjectorum omnium personas in discipulis assumens, praemonuit dicens: Super cathedram Moysi sederunt Scribae et Pharisaei, quaecunque dixerint vobis, facite: quae autem faciunt, facere nolite (Matth. XXIII, 2).

18. (Invidia:) In quo illo vel illis minor es? cur ergo eis vel aequalis, vel superior, non es? Quanta vales quae ipsi non valent? non ergo tibi aut superiores, aut etiam aequales esse debent.

19. (Fraterna congratulatio:) Si caeteros virtutibus antecellis, tutius in loco infimo quam in summo temetipsum conservas; saepe enim de alto pejor fit ruina. Quod si tibi, 211 ut asseris, quidam superiores vel aequales sunt, quid te laedit? quid tibi [Col. 1135C] nocet? cave prorsus, ne dum aliis locum invides celsitudinis, illum imiteris, de quo scriptum retines: Invidia diaboli mors introivit in orbem terrarum; imitantur autem illum qui sunt ex parte illius (Sap. II, 24).

20. (Odium:) Absit ut illum ames quem in omnibus contrarium habes, qui tibi derogat, qui tibi insultat, qui te convictis exasperat, qui tibi peccata tua improperat, qui te dictis, operibus atque honoribus semper praeire festinat? nisi enim tibi invideret, nequaquam se ita praeferret.

[1Kb] 21. (Dilectio:) Nunquid quia haec quae narras odio habenda sunt in homine, propterea non est amanda Dei imago in homine? sicut Christus, qui in cruce positus inimicos suos dilexit, et ante crucis tormentum admonuit dicens: Diligite inimicos vestros, et benefacite his qui oderunt vos, et orare pro persequentibus et calumniantibus vos, ut sitis filii Patris vestri qui in coelis est (Matth. V, 44). Et sicut per Salomonem [Col. 1135D] et apostolos dicitur: Si esurierit inimicus tuus, ciba illum; si sitit. potum da illi, hoc enim faciens carbones ignis congeres super caput ejus (Proverb. XXV, 21).

22. Cui sententiae Apostolus ex proprio subjunxit dicens: Noli vinci a malo, sed vince in bono malum (Rom. XII, 20, 21); quod contra de his qui fratres odisse noscuntur per Joannem dicitur: Qui odit fratrem suum homicida est; et scitis quia omnis homicida non habet vitam aeternam in se manentem (I Joan. III, 15). Et rursum: Qui odit fratrem suum, in tenebris ambulat, et in tenebris est usque adhuc, et nescit quo [Col. 1136A] eat, quoniam tenebrae obcaecaverunt oculos ejus (I Joan. II, 11).

[1Kb] 23. At (inquis) sufficit mihi quod amantes me diligo. Sed Dominus e contrario: Si enim diligitis eos qui vos diligunt, quam mercedem habebitis? nonne et Publicani hoc faciunt (Matth. V, 46)? Quid tu ad haec objicere vales? Certe: Qui odit fratrem suum, manet in morte; et qui diligit, in Deo manet, et Deus in eo. Omnem ergo amaritudinem fellis evome, et quoquo pacto valueris, charitatis dulcedinem sume; nihil enim suavius, nihil illa beatius est. Deus (inquit Joannes) charitas est (I Joan. IV, 10); et egregius praedicator: Charitas Dei diffusa est in cordibus nostris per Spiritum sanctum, qui datus est nobis (Rom. V, 5). Unde neque immerito delictorum facinora tegere dicitur; sicut scriptum est: Universa delicta operit charitas (Proverb. X, 12).

24. (Detractio:) Quis poterit sustinere, quis silentio tegere, quanta ille, vel ille prava committit, nisi [Col. 1136B] forte qui consentit?

25. (Libertas justae correptionis:) Nec tacenda sunt mala proximi, nec consentienda, sed charitate fraterna in faciem proximus est redarguendus, non autem occulte detrahendus. Quod si objicitur: Idcirco fratrem coram oculis increpare nolle, ne exasperatus non correptione proficiat, sed magis ex correptione scandalum sumat, occurrit Scriptura divina, et versa vice hoc magis scandalum esse denuntiat, dicens: Sedens adversus fratrem tuum detrahebas, et adversus filium matris tuae ponebas scandalum (Psal. XLIX, 20, 21).

212 26. (Discreta correptio:) Majus enim scandalum sumit, qui sibi detrahentem intelligit, quam qui corripientem sustinet, et quia nonnunquam errata delinquentium ad tempus silentio tegenda sunt, ut aptiori tempore corrigantur, subjungitur: Haec fecisti, et tacui. Ne autem ex hoc discreto silentio detractores sibi plauderent, qui, dum semper occulte derogare malunt, nunquam in apertam increpationem [Col. 1136C] prosiliunt, adhuc subinfertur: Existimasti inique, quod ero tibi similis; acsi diceretur: Iniquum est cogitare ut inde detractori similis appaream, unde ad tempus reticens, nec derogans, locum apertae correctionis exspecto; unde et protinus subditur: Arguam te, et statuam contra faciem tuam, veluti diceretur: Non in occulto, ut est tua consuetudo, sed in aperto, ut est mea sollicitudo, aptum corripiendi tempus exspectans, peccatorem arguam, et ejus delicta contra faciem illius statuam.

27. At (inquis) non odi, sed amo, quem ita in absconditis dijudicans reprehendo. Imo magis hunc odis, et non diligis; unde detrahis, et non corrigis. Quam sit autem detestanda obtrectatio proximi, plerisque in locis Scriptura divina testatur; unde est illud: Detrahentem adversus proximum suum occulte, hunc persequebar (Psal. C, 5); et illud: Qui detrahit fratri, detrahit legi (Jac. IV, 11); illudque: Qui detrahit fratri, eradicabitur; nec non et illud Apostoli Pauli: [Col. 1136D] Videte, necdum invicem mordetis, abinvicem consumamini (Gal. V, 15).

28. (Ira:) Quae contra te aguntur aequanimiter ferri non possum, imo patienter tolerare peccatum est, quia si non eis cum magna exasperatione resistitur, contra te deinceps sine mensura cumulabuntur.

[1Kb] 29. (Patientia:) Si passio Redemptoris ad mentem reducitur, nihil tam durum est quod non aequo animo toleretur. Christus enim (ut ait Petrus) passus est pro nobis, nobis relinquens exemplum, ut sequamur vestigia ejus (I Petr. II, 21). Ipse autem dicit: Si patremfamilias Belzebub vocaverunt, quanto magis domesticos [Col. 1137A] ejus (Matth. X, 25); si me persecuti sunt, et vos persequentur (Joan. XV, 20, 23). Sed quanta sunt in comparatione passionum illius quae patimur? ille enim opprobria, irrisiones, contumelias, alapas, sputa, flagella, spineam coronam, crucemque sustinuit; et nos miseri ad nostram confusionem uno sermone fatigamur, uno verbo dejicimur.

[1Kb] 30. Et quid agimus de eo quod dicitur: Si non compatimur, nec conregnabimus (II Tim. II, 12)? Quapropter retundendi sunt irae stimuli, et ejus metuenda damnatio; unde scriptum legimus: Qui irascitur fratri suo reus erit judicio; qui autem dixerit fratri suo: Racha, reus erit concilio; qui autem dixerit: Fatue, reus erit gehennae ignis. Ibi tamen remedium invenitur ex eo quod subditur: Si offers munus tuum ad altare, et ibi recordatus fueris quod frater tuus habet aliquid adversum te, relinque ibi munus tuum ante altare, et vade prius reconciliari fratri tuo, et tunc veniens offeres munus tuum (Matth. V, 22, 23).

[Col. 1137B] [1Kb] 31. Acsi aperte diceretur: Nec in corde tacitam precem effundas, nisi prius 213 offensum proximum satisfaciendo ad lenitatis mansuetudinem perducas; munus enim nostrum est oratio nostra, altare vero nostrum est cor. Ille autem qui hoc facere, quoties inter duos sine causa ira fuerit excitata, studuerit, promissam damnationem nequaquam incurret. Sed sunt multi qui petenti sibi veniam delicta non remittunt, contra quos illa Domini sententia venit, qua dicitur: Si non dimiseritis hominibus peccata eorum de cordibus vestris, nec Pater vester coelestis dimittet vobis peccata vestra (Matth. VI, 14).

32. Plura sunt (inquis) quae commisit, et me saepius offendit. Ad haec non ego, sed Dominus respondet. Nam cum Petrus ad eum diceret: Quoties peccabit in me frater meus, et dimittam ei? usque septies? et ille ad eum inquit: Non dico tibi usque septies, sed usque septuagies septies (Matth. XVIII, 22). Quam multi autem sunt qui suas injurias tarde relaxant, Dei vero citius indulgent? fitque nonnunquam ut occasione Domini [Col. 1137C] injurias vindicandi, suas vindicent irati.

33. Quid quoque de illis dicendum est qui furore caecitatis usque ad verba prodeunt maledictionis, nisi hoc quod Apostolus ait: Neque maledici regnum Dei possidebunt (I Cor. VI, 10)? quod Jacobus exaggerando detestans ait: Linguam nullus hominum domare potest, inquietum malum, plena veneno mortifero, in ipsa benedicimus Deum, et Patrem, et in ipsa maledicimus homines, qui ad similitudinem Dei facti sunt, ex ipso ore procedit benedictio, et maledictio (Jac. III, 8). Non oportet, fratres mei, haec ita fieri; nunquid fons de eodem foramine emanat dulcem et amaram aquam? hac de causa alibi etiam dicitur: Mors et vita in manibus linguae (Proverb. XVIII, 21).

34. (Protervia:) Nunquid stultis, nunquid insensatis ac brutis animalibus lenia verba, et non magis asperrima (ut tales decet), dum delinquunt, objicienda sunt?

35. (Mansuetudo:) Non tua in his persuasio, sed Apostoli sequenda est praeceptio, qui de hac sententia [Col. 1137D] dilectum discipulum admonet dicens: Seniorem ne increpaveris, sed obsecra ut patrem, juvenes ut fratres, anus ut matres, adolescentulas ut sorores in omni castitate (I Tim. V, 1, 2). Et rursum: Servum (inquit) Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt veritati (II Tim. II, 24, 25).

[1Kb] 36. Rursumque: Argue, obsecra, increpa in omni patientia et doctrina (II Tim. IV, 2); quod videlicet malum proterviae deterius adhuc subditis quam praelatis nocet; saepius enim contingit ut leniter ac cum charitatis dulcedine prolatam correptionem spernant, [Col. 1138A] et contra humilitatis verba despectionis emittant jacula; unde scriptum est: Qui arguit derisorem, ipse sibi facit injuriam (Proverb IX, 7, 8). E contra de illo qui per increpationem proficit dicitur: Argue sapientem, et amabit te.

37. (Tumor:) Testem habes Deum in coelis, non tibi sit cura quid de te suspicentur homines in terris.

[1Kb] 38. (Humilis satisfactio:) Non est danda detrahendi occasio, nec susurrandi suspicio; sed si sunt, 214 quae corrigantur, manifestanda; aut certe si desunt, humili protestatione neganda, quia et Apostolus admonet nullam occasionem dare diabolo maledicti gratia (I Tim. V, 14); quod et in illis detestatus est qui. Christiano nomine censiti, in idolio ad comedendum recumbebant; et quanquam idolum pro nihilo ducentes, immolata quasi innoxios cibos sumerent, infirmas tamen fratrum conscientias per hoc factum ad nefandos idolorum ritus trahebant (I Cor. VIII, 4).

[Col. 1138B] 39. (Tristitia:) Quid habes unde gaudeas, cum tanta mala de proximis portas? perpende, cum quo moerore omnes intuendi sunt. qui in tanto contra te amaritudinis felle versantur?

[1Kb] 40. (Spirituale gaudium:) Geminam esse tristitiam novi, imo duas esse tristitias novi; unam, scililicet, quae salutem, alteram quae perniciem operatur; unam quae ad poenitentiam trahit, alteram quae ad perditionem perducit. Tu quidem una ex illis esse cognosceris, sed omnino quae mortem operaris; non est igitur in his contristandum, quae suades, sed contra magis gaudendum in his quae necdum intelligis, quia et dator gaudii perennis dixit: Cum persecuti vos fuerint homines, et dixerint omne malum adversum vos, mentientes propter nomen meum, gaudete in illa die, et exsultate; ecce enim merces vestra copiosa est in coelis (Matth. XV, 11). Memento quia nostrae religionis culmina: Apostoli ibant gaudentes a conspectu concilii, quoniam digni habiti sunt pro nomine [Col. 1138C] Jesu contumeliam pati (Act. V, 41); nullus ergo moeroris locus esse debet, ubi tanta laetitia succedit.

41. (Torpor et ignavia:) Si lectioni continuato studio semper insistis, oculorum caliginem incurris; si indesinenter lacrymas fundis, ipsos etiam oculos amittis; si pro te latis vigiliis psalmorum censum persolvis, insaniam capitis acquiris; si quotidiano te conficis labore, ad opus spirituale quando consurges?

[1Kb] 42 (Exercitium virtutum:) Quid tibi adhuc proferenda tam longa temporum promittis spatia? nunquid scis si crastina vives die? imo etiam si vel unam horam in hac vita facias? An forte mente excidit quod Salvator in Evangelio dicit: Vigilate, quia nescitis diem, neque horam (Matth. XXV, 13)? Quapropter discute torporis inertiam, semperque memento quia regnum coelorum non tepidi, non molles, non desides, sed violenti atque ferventes diripiunt.

43 (Dissoluta vagatio:) Si Deum esse ubique credis, cur unum singulariter locum, quo tanta mala [Col. 1138D] perpetrantur custodis, et ad alia potius non transis?

44. (Firma stabilitas:) Si ita est ut asseris, quia ubique Deum esse fateris, ergo nec iste locus deserendus est, quem fugere appetis, quia et in ipso Deus est. At, inquis, meliorem inquiro, meliorem invenio; sed respondeo: Nunquid meliorem aut etiam talem invenies, qualem diabolum et hominem perdidisse cognoscis? memor esto itaque quia primus angelus de coelo ruit, et primus homo de paradiso expulsus ad aerumnam hujus saeculi pervenit (Gen. III, 23). Attende quia Lot exercitio malorum probatus inter Sodomitas 215 sanctus fuit, [Col. 1139A] in monte vero securitate torpens inebriatus cum filiabus peccavit (Gen. XIX); quod videlicet vagationis taedium adhuc alteram speciem reddit, dum quosdam etiam in uno loco perseverantes a spiritualibus retrahens, vel terrenis negotiis implicare, vel rebus vilissimis satagit occupare, contra dicta Apostoli perpetrans, qui ait: Nemo militans Deo implicat se negotiis saecularibus, ut ei placeat cui se probavit (II Tim. II, 4). Et rursum: Sine intermissione orate, in omnibus gratias agite (I Thess. V, 16).

[1Kb] 45. (Desperatio:) Quae et quanta commisisti? quam gravia crimina? quam innumera delicta? et tamen in melius necdum vitam mutasti, necdum conversationem utiliter correxisti; ecce enim (ut cernis) mala semper consuetudine obligatus teneris, conaris exsurgere; sed peccatorum oneribus praegravatus relaberis. Quid ergo agendum est, quando de praeteritis certa damnatio imminet? de praesentibus emendatio nulla succurrit? nisi ut admittantur [Col. 1139B] rerum temporalium voluptates, dum consequi nequeunt futuri saeculi oblectationes.

[1Kb] 46. (Spei fiducia:) Si de criminibus agitur et delictis, ecce David adulterio reus simul et homicidio de inferni faucibus Domini misericordia describitur liberatus (II Reg. XI). Ecce Manasses omnium peccatorum nefandissimus, impurissimus, ac sordidissimus, illecebrosissimus quoque, per poenitentiam tamen de morte ad vitam rediit (II Paral. XXXIII, 12). Ecce Maria Magdalene, innumeris peccatorum sordibus inquinata, ad fontem pietatis anxia currens, Dominique vestigia lacrymis rigans, capillis detergens, deosculans quoque, et lambens, unguentoque ungens ablui promeruit (Luc. VII, 37).

47. Ecce Petrus, negationis suae vinculis astrictus, amarissimis lacrymis infidelitatis nodos resolvit (Luc. XXII, 62). Ecce simul seditione et effusione fraterni sanguinis latro obnoxius unius horae momento unaque confessionis voce de cruce ad paradisum [Col. 1139C] transiit (Luc. XXIII, 42). Ecce Saulus Ecclesiam Dei persequens multos pro nomine Christi perimens, et, ut ita dixerim, martyrum cruore totum se inficiens, apostolus factus, in vas electionis est commutatus (Act. IX, 1).

[1Kb] 48. Ubi ergo tot tantaque praecedunt exempla, dent locum desperationis mala colloquia; cum etiam scriptum sit: In quocunque die conversus peccator ingemuerit, salvus erit (Ezech. XVIII, 21). Et rursum: Nolo mortem impii, dicit Dominus (Ezech. LIII, 11). De conversatione in melius necdum mutata quid aliud respondeam, nisi ut quod heri quisque non egit, hodie agat, dum adhuc vivere licet, nec differat de die in diem (Eccli. V, 8), dum nescit si vel unam correctionis habeat diem, semperque pro viribus desuper acceptis pravae consuetudini resistens dicat mane et vespere: Nunc coepi, haec est mutatio dexterae Excelsi (Psal. LXXVI, 11).

49. (Cupiditas:) Valde sine culpa es, quod quaedam habenda concupiscis, quia 216 non multiplicari [Col. 1139D] appetis, sed egere pertimescis; et quod male alius retinet, ipse melius expendis.

50. (Mundi contemptus:) Ista nec apud homines saeculares sine periculo vel offensione procurantur, quia quanto quisque amplius habere coeperit, tanto amplius habere concupiscit; fitque ut modum in concupiscendo non habeat, dum innumeris hujus saeculi curis deservire festinat. Ut enim ait Scriptura: Avarus pecuniis non implebitur (Eccle. V, 9). Quae nimirum quam sit detestanda, Paulus indicat, dicens: Et avaritia, quae est idolorum servitus (Coloss. III, 5); [Col. 1140A] quam sit noxia, idem exponens ait: Qui volunt divites fieri, incidunt in tentationem, et in lagueum diaboli, et desideria multa, et nociva, quae immergunt homines in interitum et perditionem (I Tim. VI, 9); quam sit detestanda, quidam sapiens denuntiat, cum dicit: Avaro nihil est scelestius (Eccli. X, 9); quam sit noxia, Jacobus aperit, dicens: Agite, nunc divites, plorate ululantes in miseriis quae adveniunt vobis; divitiae vestrae putrefactae sunt; vestimenta vestra a tineis comesta sunt; aurum et argentum vestrum aeruginavit, et aerugo eorum in testimonium vobis erit, et manducabit carnes vestras sicut ignis (Jac. V, 1).

51. Sed nec Redemptor noster praeterire voluit cupiditatis malum quam noxium esset, ait enim: Difficile qui pecunias habent in regnum Dei introibunt (Matth. XIX, 23). Et rursum: Facilius est camelum per foramen acus transire, quam divites in regnum coelorum intrare (Marc. X, 25). Si igitur saecularibus [Col. 1140B] viris ita est periculosa cupiditatis industria, quanto magis illis periculosior est qui jam habitu et conversatione saeculares esse desierunt, qui totum quod vivunt Deo devoverunt? ad quos specialiter redemptoris transeunt verba quibus destrui possit morbus avaritiae: Nolite (inquit) solliciti esse quid manducetis, aut quid bibatis, aut quo operiamini: haec omnia gentes inquirunt; quaerite primum regnum Dei et justitiam ejus, et haec omnia adjicientur vobis (Matth. VI, 31).

52. O quam beata, o quam secura, o quam amplectenda sententia! nullus in hac vita securus est ut ille qui nihil praeter Christum appetit possidere, cuncta quae sunt necessaria sub hac sponsione probatur habere, sicut Paulus ditissimus pauper dicebat: Tanquam nihil habentes, et omnia possidentes (II Cor. VI, 10). Omnia itaque non superflua, sed tantum necessaria, ipso confirmante ac dicente: habentes victum et vestitum, his contenti simus (I Tim. VI, 8).

53. Dicis forte: ideo a sanctis religiosisque viris [Col. 1140C] plura habenda sunt, ut melius ab ipsis quam a popularibus erogentur Christi pauperibus. Et ego consentio, sed praelatis, non autem subditis, quos maxime illud mulieris Lot exemplum deterret, quae dum post tergum a Sodomis exiens respexit, in statuam salis conversa spiritum efflavit (Gen. XIX, 26). Unde et Christus tale quid praecavendum denuntiat, dicens: Nemo mittens manum suam ad aratrum, et respiciens retro, aptus est regno coelorum (Luc. IX, 62). Hinc Petrus ait: Melius illis esset non cognoscere viam justitiae, quam post cognitionem retrorsum converti ab eo quod est illis traditum sancto mandato (II Petr. II, 21, 22). Continget enim eis illud veri proverbii: Canis reversus ad vomitum, et sus lota in volutabro luti.

217 [1Kb] 54. Qui nimirum avaritiae morbus nunquam melius compescitur, nisi cum dies mortis sine oblivione meditatur, et cum qualis post modicum in sepulcro futurus sit homo consideratur. Hoc certe [Col. 1140D] fixum manebat in illius memoria qui dicebat: Homo putredo, et filius hominis vermis (Job. XXV, 6). Haec ab illius non recesserant corde, qui dicebat: In omnibus operibus tuis memorare novissima tua, et in aeternum non peccabis (Eccli. VII, 40). Quid tunc rogo, quid tunc divitiae conservatae proderunt? audi quid dicit Job: Nudus egressus sum de utero matris meae, nudus revertar illuc (Job. I, 21); et Apostolus: Nihil intulimus in hunc mundum, sed nec auferre quid possumus (I Tim. VI, 7)?

[1Kb] 55. (Obduratio:) Si ea quae possides egentibus [Col. 1141A] tribuis, unde subjectos absque pecunia nutris?

56. (Misericordia:) Si Apostoli modum in hac parte tenueris, utrumque perficere valebis; hinc enim idem ipse ad Corinthios ait (II Cor. VIII, 12): Si voluntas prompta est, ex hoc quod habet accepta est, non secundum id quod non habet; non enim ut aliis sit remissio, vobis autem tribulatio, sed ex aequalitate. In praesenti tempore vestra abundantia illorum inopiam suppleat, ut et illorum abundantia vestrae inopiae sit supplementum, ut fiat aequalitas, sicut scriptum est: Qui multum, non abundavit; et qui modicum, non minoravit (Exod. XVI, 18).

[1Kb] 57. Hinc quidam justus prolem dilectam admonet, dicens: Si multum tibi fuerit, abundanter tribue; si autem exiguum, et hoc ipsum libenter impertire (Tob. IV, 9). Hinc quoque incarnata Veritas dicit: Verumtamen, quod superest, date eleemosynam, et ecce omnia munda sunt vobis (Luc. XI, 41). Audite, obdurata praecordia: Judicium sine misericordia ei qui non [Col. 1141B] facit misericordiam (Jac. II, 13). Quo contra per prophetam Dominus admonet, dicens: Frange esurienti panem tuum, et egenos vagosque induc in domum tuam; cum videris nudum, operi eum, et carnem tuam ne despexeris (Isai. LVIII, 7).

58. Memento quid purpurato diviti contigerit, qui non ideo damnatus est quod aliena abstulerit, sed quod egenti pauperi sua non tribuerit; unde et in inferno positus ad petenda minima pervenit, quia hic parva negavit (Luc. XVI, 20). Memento etiam quid ad sinistram positis judex coeli dicturus sit: Ite, maledicti, in ignem aeternum, qui paratus est diabolo et angelis ejus (Matth. XXV, 41). Et rursum: Esurivi, et non dedistis mihi manducare; et caetera quae ibi terribiliter enumerantur.

59. Furtum et fraus, quanquam gradus diversos habeant locutionis, unum est tamen quod dicunt.

60. (Furtum:) Si aliena non tollis, ex proprio dives vel sufficiens esse non vales.

61. (Fraus:) Si cuncta quae tibi praelatus servanda [Col. 1141C] commisit illibata consignas, et nec modicum quid servandum existimas, unde vel propriis utilitatibus consulas, vel amicis et commilitonibus placeas, non habebis.

62. (Innocentia:) Melius est esse pauperem et insufficientem, nullique ex dato placere, quam aliquem laedere furto, vel fraude; qui enim aliena quolibet modo 218 injuste praeripit, ipse sibi regni coelestis aditum claudit; unde et praedicator egregius quosdam redarguit, dicens: Omnino delictum est in vobis, quod judicia habetis inter vos; quare non magis injuriam accipitis? quare non magis fraudem patimini? sed vos injuriam facitis, et fraudatis, et hoc fratribus. An nescitis quia iniqui regnum Dei non possidebunt (I Cor. VI, 7)? Atque inter caetera subjungit: Neque fures, neque rapaces regnum Dei possidebunt.

[1Kb] 63. Fallacia atque mendacium et ipsa unum dicunt: fallacia autem fit ingenio, mendacium vero simplici verbo, cum in non dando aliquem laedere [Col. 1141D] quaerit.

[1Kb] 64. (Fallacia:) Quid in petendo moras innectis? non habeo quod tibi tribuere possim. Celans utique in corde quod habet, vel quod sibi conservet, vel quod aliis (si voluntas inest) tribuat.

65. (Mendacium:) Omnino quod postulas non habeo; licet non artificioso ingenio, sicut fallacia, sed simplici negationis verbo frustratur petentem.

66. (Veritas:) Nec artificioso ingenio, nec simplici verbo oportet decipere quemquam, quia quolibet modo mentiatur quis, os, quod mentitur, occidit animam (Sap. I, 11), et omnibus mendacibus pars illorum [Col. 1142A] erit in stagno ignis ardentis sulphure (Apoc. XXI, 8).

67. (Ventris ingluvies:) Ad esum Deus omnia munda condidit, et qui saturari cibo respuit, quid aliud quam muneri concesso contradicit?

68. (Ciborum parcimonia:) Unum horum quod dicis verum est; ne enim homo fame moreretur, omnia ad esum Deus munda creavit; sed ne comedendi mensuram excederet, abstinentiam imperavit; nam inter caetera sua mala saturitate, maxime panis, Sodoma periit, Domino attestante, qui ad Jerusalem per prophetam loquitur, dicens: Haec est iniquitas sororis tuae Sodomae, saturitas panis (Ezech. XVI, 49). Quapropter sicut aeger ad medicinam, sic ad sumendas dapes debet quisque accedere, nequaquam scilicet in illis voluptatem appetens, sed necessitati succurrens.

[1Kb] 69. Hinc incarnata Veritas per Evangelium ait: [Col. 1142B] Attendite, ne graventur corda vestra crapula et ebrietate (Luc. XXI, 34). Contra de insatiabili Judaeorum voracitate Apostolus dicit: Multi ambulant, quos saepe dicebam vobis, nunc autem et flens dico, inimicos crucis Christi, quorum finis interitus, quorum Deus venter est, et gloria in confusione eorum qui terrena sapiunt (Philipp. III, 18, 19). Et rursum: Esca ventri, et venter escis, Deus autem et hunc et has destruet (I Cor. VI, 13). Ille autem plene hoc vitium superat, qui in sumendis dapibus non solum parcimoniam tenet, ut scilicet refectionem semper esuries imperet; verum etiam accuratiores simul et lautiores epulas, excepta corporis infirmitate et hospitum susceptione, contemnit.

70. (Inepta laetitia:) Ut quid animi gaudium intus abscondis? egredere in publicum laetus, dic aliquid foris, unde vel tu, vel proximi rideant, fac eos laetos tua laetitia.

219 71. (Moderatus moeror:) Unde tibi est tanta laetitia? nunquid jam diabolum vicisti? nunquid jam [Col. 1142C] inferni poenas vicisti? nunquid jam de exsilio ad patriam venisti? nunquid jam de tua electione securitatem accepisti? An forte in oblivionem venit quod Dominus dicit: Mundus gaudebit, vos autem contristabimini, sed tristitia vestra vertetur in gaudium (Joan. XVI, 20)?

72. An forte memoria excessit quod idem alibi dicit: Vae vobis qui nunc ridetis, quia plorabitis et flebitis (Luc. VI, 25); quodque per Salomonem dicitur: Risus dolore miscebitur, et extrema gaudii luctus occupat (Proverb. XIV, 13); et econtra per Evangelium: Beati qui lugent, quoniam ipsi consolabuntur (Matth. V, 5); rursumque per Salomonem: Nescit homo utrum amore an odio dignus sit, sed omnia reservantur in futuram incerta (Eccle. IX, 1)? Comprime ergo inanem laetitiam, qui necdum evasisti poenalem aerumnam. Nonne apud omnes insanus judicatur is qui in carceris tenebris reclusus gaudere conatur?

[1Kb] 73. (Multiloquium:) Non reus ille tenebitur, qui [Col. 1142D] plura quidem, sed bona loqui, sed ille, qui saltem rara, sed mala dicere probatur.

[1Kb] 74. (Discreta taciturnitas:) Verum est quod dicis; sed dum multi bona proferre videntur, saepe contingit ut a bonis locutio inchoata ad aliquid pravum derivetur, hoc ipsum sacra Scriptura pronuntiante, quia in multiloquio peccatum non deerit (Proverb. X, 19). Et si forte inter innumera verba declinantur criminosa, sed nunquid declinari poterunt inutilia atque otiosa, de quibus utique ratio erit in futuro reddenda? Tenendus ergo est modus id loquendo, et ab ipsis nonnunquam utilibus verbis parcendum, sicut [Col. 1143A] beatus Psalmista legitur fecisse, dicit enim: Humiliatus sum, et silui a bonis (Psal. XXXVIII, 3).

75. (Immunditia:) Non est grande facinus sine concubitu maris et feminae, vel propriis vel alterius inquinari manibus.

76. (Carnis integritas:) Non sic ait Apostolus. Quid ergo ait? Neque immundi (inquit) regnum Dei possidebunt (I Cor. VI, 9).

77. (Luxuria:) Cur te in voluptate tua modo non dilatas, cum quid te sequatur ignoras? acceptum tempus in desideriis perdere non debes, quia quam citius pertranseat nescis; si enim Deus misceri hominem in voluptate coitus noluisset, in ipso humani generis exordio masculum et feminam non fecisset.

78. (Castitas illibata:) Nolo ignorare te fingas quid post hanc vitam recipias; si enim pie et caste vixeris, sine fine gaudebis; si vero impie et luxuriose, aeternis incendiis subjacebis. Inde autem eo castius vivere debes, quo quam citius tempus acceptum pertranseat [Col. 1143B] ignorare te dicis. Quod vero in exordio generis humani ad hoc masculum et feminam Deum creasse profiteris, ut mutuis amplexibus se miscere deberent, omnino verissime dicis; sed quia nubendi licentia quibusdam tribuitur, hoc est, qui virginitatem vel castimoniam vidualem nequaquam professi sunt, quibusdam autem non tribuitur, id est, qui virgines, vel continentes esse decreverunt; fornicatio vero quia nulli impune conceditur non attendis.

220 [1Kb] 79. An contemnendum putas quod Apostolus lubricis dicit: Fugite fornicationem: omne enim peccatum, quodcunque fecerit homo, extra corpus est; qui autem fornicatur, in corpus suum peccat? Quod si hoc parvipendendum existimas, audi quod postmodum in sempiternum deplores et genias: Neque adulteri (inquit), neque fornicarii, neque masculorum concubitores, regnum Dei possidebunt. O quam parva est concubitus hora, qua perditur vita aeterna! quod ergo emolumentum affert corpori? quodve tribuit lucrum, quod tacito animam ducit ad tartarum?

[Col. 1143C] 80. (Spiritualis fornicatio:) Nunquid damnandum aliquid agit is qui in corde libidini consentit, et ad opus libidinis non pertransit?

[1Kb] 81. (Munditia cordis:) Omnino delinquit qui animae castimoniam non custodit; unde et auctor munditiae in Evangelio dicit: Qui viderit mulierem ad concupiscendum eam, jam moechatus est eam in corde suo (Matth. V, 28). Unde et per beatum Job dicitur: Pepigi foedus cum oculis meis, ut ne cogitarem quidem de virgine; quam enim partem haberet Deus in me desuper, et haereditatem Omnipotens de excelsis (Job. XXXI, 1, 2)?

82. Nisi enim auctori nostro cogitatio pravi consensus displiceret, nequaquam per Isaiam diceret: Auferte malum cogitationum vestrarum ab oculis meis (Isai. I, 16); et in Evangelio Pharisaeis: Ut quid cogitatis mala in cordibus vestris (Matth. IX, 4)? sed nec Apostolus diceret: Cogitationum inter se invicem accusantium, aut etiam defendentium, in die qua judicabit [Col. 1143D] Dominus occulta hominum, secundum Evangelium meum, per Jesum Christum (Rom. II, 15).

[1Kb] 83. (Appetitus saeculi praesentis:) Quid pulchrius? quid honestius? quid venustius? quidve potest esse delectabilius, quam quod in praesenti vita quotidie cernimus? O quam mirabilis coeli camera in aere jucundo, in lumine solis, in augmento lunae atque defectu, [Col. 1144A] in varietate stellarum et cursu! Quam oblectabilis terra in nemorum floribus, in fructuum suavitatibus, in pratorum rivorumque amoenitatibus, in segetum culmis luxuriantibus, in vinearum foliis et botris plenis palmitibus, in umbris silvarum et planis exitibus, in equorum et canum cursibus, in cervorum et caprearum saltibus, in accipitrum volatibus, in pavonum, columbarum, turturumque et omnigenarum avium vocibus, pennis, et collis, et in domorum pictis muris, et laquearibus, in organorum omniumque musicorum instrumentorum tinnulis cantibus, in mulierum venustis aspectibus, earumque superciliis, et crinibus, oculis, et genis, gutture, et labiis, naso, manibus, atque extrinsecus adhibitis auro et gemmis distinctis monilibus, postremo innumeris coeli et terrae, atque maris, varietatibus, nec non et utilitatibus, et si qua sunt alia, quae modo non recolit sensus!

84. (Amor patriae coelestis:) Si te ista delectant, [Col. 1144B] quae sub coelo sunt, cur non magis delectant ea quae super coelo sunt? Si carcer ita pulcher est, patria, civitas, domus qualis est? Si talia sunt ea quae colunt peregrini, qualia sunt quae possident filii? si mortales et miseri in hac vita taliter sunt remunerati 221, immortales et beati qualiter sunt in illa vita ditandi? Quapropter recedat amor praesentis saeculi, in quo nullus ita nascitur, ut non moriatur; et succedat amor saeculi futuri, in quo sic omnes vivificantur, ut deinceps non moriantur, ubi nulla adversitas turbat, nulla necessitas angustat, nulla molestia inquietat, sed perennis laetitia regnat.

85. Si quaeris quid ibi sit, ubi tanta et talis beatitudo persistit, aliter dici non potest, nisi quidquid boni est ibi est, et quidquid mali est ibi nusquam est. Quod (inquis) bonum est illud? quid me interrogas? A propheta et Apostolo definitum est: Quod oculus (inquiunt) non vidit, nec auris audivit, nec in cor hominis ascendit, quae praeparavit Deus diligentibus se (Isai. LXIV, 4; I Cor. II, 9).

[Col. 1144C] [1Kb] 86. Ad hanc felicitatem multis saeculi divitiis constipatus David anhelabat, cum diceret: Quid enim mihi est in coelo? et a te quid volui super terram (Psal. LXXII, 25)? Multis regalibus dapibus abundans, dicebat: Satiabor, dum manifestabitur gloria tua; sitivit anima mea ad Deum fontem vivum; quando veniam et apparebo ante faciem Dei (Psal. XLI, 3)? rursumque: Heu me! quia incolatus meus prolongatus est (Psal. CXIX, 5)! Hinc Paulus: Cupio dissolvi et esse cum Christo; multo enim melius (Philipp. I, 23).

[1Kb] 87. His ita decursis, quanquam multa praetermiserim, tamen ut mihi videtur, hostis nostri fortia castra monstravi, quae pie viventes in Christo Jesu non desinunt impugnare. Sed necdum his contentus diabolus ad alia convertitur argumenta, dum quibusdam insomniis saepius vera pronuntiat, ut eos quandoque ad falsitatem pertrabat; cum dormientes ante horam vel tempus suscitat, ut eos vigiliarum tempore somno gravissimo deprimat; cum psallentes atque [Col. 1144D] orantes sibilis stridentibus, latratibus diversis, et inconditis vocibus, jactis etiam lapidibus, vel stercoribus, perturbat, ut eos quolibet pacto a spiritualibus operibus retrahens inanes efficiat. Tu autem, homo Dei, vigilanti studio attende quae dico, ipso adjuvante qui vivit et regnat in saecula saeculorum. Amen.




[Col. 1145]
APPENDIX VIII. EXPOSITIO IN MISSA. (G,S)*

[Col. 1145A] 1. Dominus vobiscum (Vid. Isidoriana, c. 84). Salutat populum et orat, ut sit Dominus cum illo. Et cum spiritu tuo. Responsio populi, atque oratio, ut sicut sacerdos oravit ut Dominus esset cum populo, ita et populus orat ut Dominus 222 sit cum spiritu sacerdotis. Dum dicit sacerdos Oremus, rogat omnes orare, ut oratio ejus a Domino exaudiatur. Et quando dicit Per Dominum nostrum Jesum Christum Filium tuum, ad Dominum Patrem orat sacerdos, ut per suum Filium, qui noster Dominus est aequaliter, sicut Pater, oratio perficiatur. Cum dicit Qui tecum vivit, et regnat Deus in unitate Spiritus sancti, vult populum credere et intelligere quod Filius cum Patre sine initio ac sine fine vivit, et regnat, et Deus est, sicut Pater Deus est; et una potestas est Spiritus sancti cum Patre, et Filio, atque una substantia, atque in omnibus unitas deitatis.

2. Per omnia saecula saeculorum. Idem Filius cum Patre in unitate Spiritus sancti sicut ante omnia saecula [Col. 1145B] in deitate fuit, et vixit, ita et in praesenti saeculo, et in futuro, ubi justi cum angelis sanctis permanebunt, et injusti cum diabolo cruciabuntur, credatur aequaliter vivere cum Patre, et Spiritu sancto, et nullo fine concludi. Amen confirmatio orationis est a populo, et in nostra lingua intelligi potest, quasi omnes dicant: Ut ita fiat, sicut sacerdos oravit; sed propria ejus interpretatio est: Vere, sive fideliter.

3. Sursum corda. Admonet sacerdos populum ut sursum, id est, supra semetipsum, ad Dominum omnipotentem corda levent et fideliter orent, quod desursum eis veniat auxilium a Domino coelesti, a quo (omnia) creata sunt. Habemus ad Dominum. Responsio populi, quod sicut sacerdos jussit eos sursum corda tenere, sic retinere profitentur. Gratias agamus Domino Deo nostro. Sacerdos gratias agit Deo juxta professionem populi, quia confessus est ad Dominum se esse intentum. Dignum et justum est. Populus cum sacerdote simul gratias agit Deo, quem [Col. 1145C] justa et digna oratione Deo gratias referre, quia ab ipso omnia bona suscepimus in nomine Domini. Amen.

4. Vere dignum et justum est, aequum et salutare. Confirmat sacerdos professionem populi, et dicit quod vere dignum et justum est Deo gratias pro omnibus referre; et quod aequum est, hoc est rectum, sive aequale; ac salutare, hoc est, salute plenum, ut ei gratias referamus qui nobis salutem dedit aeternam. Nos tibi semper et ubique gratias agere. Conversus sacerdos ad Dominum post professionem populi, quasi ad praesentem loquitur, quia in praesentia Domini semper sumus, et ipse videt cogitationes nostras, et dicit sacerdos, tam de se quam de populo gratias agere. Domine, quia dominator est omnium, et sub ejus dominatione omnia sunt. Sancte, quia sanctus est, et per quem omnia sancta sunt, quia omnia sancta et bona creasti. Pater Graece dicitur pater, Latine genitor, quia ipse genuit Filium sine ulla [Col. 1145D] coinquinatione, seu corruptione.

5. Pater Latine a patrando dicitur, hoc est, a perpetrando, quod est a perficiendo, vel adjuvando, quia ipse fecit omnia quae facta sunt. Et adjuvat omnia quae adjuvata sunt, et voluit nos filios suos fieri adoptivos per sanctificationem, qua ille sanctificavit nos. Omnipotens; quoniam omnia potest, ideo omnipotens dicitur, et non est impossibile apud Deum omne verbum. Aeterne Deus; hoc est inter aeternum et perpetuum 223 et temporale. Aeternum est quod initium non habet, nec finem habebit, sed semper fuit, et est, et erit. Perpetuum est quod esse coepit, et finem non habebit. Temporale est quod initium habuit, et finem habebit.

[Col. 1146A] 6. Et ideo hic dicitur Aeterne Deus, quia nec coepit esse, nec desinit esse, sed semper est. Deus a diligendo dicitur, quia omnia diligit, et gubernat, et creavit. Et aliter Deus a divinitate dictus est, quia divinus est, et omnia scit, et omnia dividit, prout vult.

7. Per Christum Dominum nostrum. Christus Graece, Latine unctus dicitur. Hic Christus ante omnia initia a Patre inenarrabiliter genitus est, quod placuit ei: Spiritus sanctus venit in Mariam virginem, et unxit unctione divina ejus uterum, et conceptus est de Spiritu sancto, et natus ex Maria virgine.

8. Nam et in Veteri Testamento sacerdotes et reges ungebantur, et ideo christi dicebantur, quia uncti erant unctione temporali. Iste Christus, per quem Patri gratias agimus, aeternaliter Christus est, et cum Patre aeternus dictus est; et per ipsum redempti sumus, per quem Patri gratias agimus; et ipse Dominus Deus noster est, quia dominatur nobis. [Col. 1146B] Per quem majestatem tuam laudant angeli. Per ipsum Christum, per quem gratias agimus Patri, majestatem Patris laudant Angeli, quia ipse aequalis est Patri in divinitate. Majestas, quia major est potestas Dei quam hominum. Dei majestatem per Christum laudant angeli, quia Christus simul cum Patre creavit angelos.

9. Angelus enim Graece, Latine nuntius interpretatur. Angelus nomen est officii, non naturae, quae annuntiat, sed naturaliter spiritus sunt. Adorant dominationes. Majestatem Dei Patris per Filium laudant et adorant dominationes. Dominationes ordo est angelorum. Decem fuerunt ordines angelorum. Decimus ordo cecidit et versus est per superbiam in diabolum. Novem autem permanserunt in sanctitate sua. Haec sunt nomina eorum, angeli, archangeli, virtutes, principatus, potestates, throni, dominationes, cherubim, seraphim. Istorum duorum nomina non sunt Latina. Cherubim plenitudo scientiae interpretatur. Seraphim incendium dicitur. Caetera nomina [Col. 1146C] supradictorum ordinum sunt Latina, nisi angelorum et archangelorum. Angeli nuntii, archangeli excelsi nuntii denominantur.

10. Gregorius autem papa Romanus in homilia sua super evangelicam lectionem: Erant appropinquantes ad Jesum Publicani et peccatores, ut audirent illum, plenissime de his ordinibus exposuit. Nos vero ad propositum redeamus. Tremunt potestates. De supradictis ordinibus dicitur: non ideo dicit, quod supradicti ordines corporales sint, sed nostro more dicit, quia nos tremere ac timere ante dominos nostros solemus. Sed ideo dicit tremere, ut nos intelligamus omnia coelestia, et terrestria, et infernalia, ante conspectum divinae Majestatis tremere ac timere.

11. Coeli coelorumque virtutes. Ipsi coeli visioni divinae obediunt, quia se ostendere serenos vel nebulosos non habent potestatem. Coelorum 224 virtutes sunt supradicti ordines angelorum, sicut Gregorius testatur in homilia sua super evangelicam [Col. 1146D] lectionem: Erunt signa in sole, luna et stellis. Ac beata seraphim. De seraphim namque supradictum est. Socia exsultatione concelebrant. Omnes praedicatores majestatem Dei Patris per Christum unita exsultatione aequaliter concelebrant. Cum quibus. Haec est supplicatio nostra, ut ipse coelestis Pater per Christum Filium suum, per quem nos de omnibus ei gratias agimus, dignetur admittere voces nostras, et jungere vocibus praedictorum ordinum angelorum.

12. Supplici confessione dicentes. Hoc est, humili confessione. Quid humilius confiteri quam nosmetipsos aeterno Patri per Filium aeternum commendare, et de nostra conscientia vel bonitate nihil praesumere, et juxta voces angelicas eum semper sanctum [Col. 1147A] essentialiter credere et praedicare? Sanctus, Sanctus, Sanctus. Joannes evangelista in Apocalypsis libro scripsit se videre ante thronum Dei et agni XXIV animalia astantia, et incessanter dicentia: Sanctus, Sanctus, Sanctus, Dominus Deus Sabaoth, etc. Ideo enim tribus vicibus dicitur Sanctus, ut significetur Pater sanctus, Filius sanctus, Spiritus Patris et Filii sanctus. Sed quamvis tripliciter dicatur sanctus, non tamen dicitur plurali numero sancti, sed singulari sanctus, ut una sanctitas in his tribus personis et una aeternitas intelligatur.

13. Dominus Deus Sabaoth. Sabaoth a multis interpretari solet omnipotens, a multis vero exercituum. Ut ipse sit Dominus Deus, et ipse omnes exercitus angelorum atque hominum disponat. Pleni sunt coeli et terra gloria tua. Idem ut ejus gloria coeli ac terrae gubernentur, et qui in coelis sunt, et qui in terra glorificent, et honorent nomen ejus. Osanna in excelsis. Quomodo nunc dicitur corrupte Osanna? [Col. 1147B] antea dicebatur Osiana. Osi interjectio est laudantis, sive causa magnificantis. Anna salvifica. Sed corrupte dicitur Osanna, et intelligi potest: salvifica, vel salvum fac. In excelsis, id est, in altis. Benedictus qui venit in nomine Domini. Osanna in excelsis. Quando Christus venit ad Jerusalem, et descendit de monte Oliveti, tunc filii Israel clamaverunt, dicentes: Benedictus qui venit in nomine Domini; sed quid significavit ille Christi adventus ad Jerusalem, nisi futuram resurrectionem, quando venturus erit judicare vivos et mortuos, et apparuerit nobis in eadem carne qua pro nobis passus est? et tunc in nomine Jesu omne genu flectetur coelestium, terrestrium, et infernorum, etc., quae Apostolus dixit.

14. Te igitur, clementissime Pater. Te igitur; hoc est, te certe, clementissime Pater. Clemens dicitur, quasi clara mens, sive abundans, et clementissime, quasi clarissima mente, sive abundantissime, quia ipse clarissimus est mente, et misericordissime Pater. Non ideo eum dicimus clementem, et misericordem, [Col. 1147C] quod membris corporeis, vel corde, aut mente sit compositus, sicut homo; sed ideo clementem et misericordem clamamus, ut illam clementiam et misericordiam super nos ab ipso sentiamus et intelligamus, unde salvari debeamus.

225 15. Per Jesum Christum. Jesus Graece, Latine Salvator, sive salutaris dicitur. Salvator eo quod salvat populum suum a peccatis eorum. Ideo salvat a peccatis, quia potestatem habet dimittendi peccata, sicut ipse dixit: Ut autem sciatis quia Filius hominis habet in terra potestatem dimittendi peccata (Matth. IX, 6). Salutaris ideo dicitur, quia salutem nobis dedit, ut, si praecepta ejus servemus, vitam aeternam capere valeamus, Filium tuum, scilicet Filium tuum unigenitum, quia ipse est unigenitus ex substantia Patris, nos autem filii adoptivi sumus per ipsum qui unigenitus est, a Patre procedens, Patri coaeternus; et ideo per eum Patrem postulamus humiliter dicentes:

16. Supplices te rogamus et petimus. Supplices, id [Col. 1147D] est, humiles. Uti accepta habeas et benedicas. Uti, id est, accipias et benedicas. Haec dona, haec munera, haec sancta sacrificia illibata. Dona sunt, quae voluntarie donantur. Munera sunt, quae pro aliquo munere et mercede offeruntur, sicut nos offerimus Deo, ut peccata nostra dimittantur. Sacrificia sunt, quae jam cum orationibus consecrantur. Illibata idem est ac immaculata, et ab omni livore malitiae aliena. Tunc sunt dona et sacrificia illibata, quando absque scandalorum maculis sunt oblata, et justo sunt labore acquisita. Non, ut multi errant, qui dicunt illibata esse non dedicata. Lege septem collationes Patrum, et in secunda collatione Theonae in nono capite invenies quae sint illibata.

17. In primis quae tibi offerimus. Hoc est, quae tibi offerimus, pro quibus offeruntur indicant: in primis offerri debent pro Ecclesia tua sancta catholica. Ecclesia Graece, Latine congregatio dicitur. Catholica universalis dicitur, quia universi qui in Dominum credunt [Col. 1148A] in una debent esse congregatione. Quam pacificare, custodire, adunare et regere digneris toto orbe terrarum. Per totum orbem terrarum pacificatam et adunatam custodire digneris. Una cum famulo tuo illo. Hoc est simul cum illo qui sedem apostoli Petri tenet, quia Ecclesia, in qua Petrus apostolorum princeps sedit, caput est omnium Ecclesiarum catholicarum. Ideo, quia Petro dicit Christus: Tu es Petrus, et super hanc petram, et reliqua (Matth. XVI, 18). Et propter hanc sententiam debemus omnes pro eo orare, qui in eadem est Ecclesia.

18. Et antistite nostro illo, id est, pro episcopo; ipse est pastor et praedicator noster. Memento, Domine, famulorum, famularumque tuarum, et omnium circumstantium. Sacerdos antea oravit pro apostolico et episcopo suo. Si episcopus missam celebrat, pro antistite nostro dicere non debet, quia ipse antistes est. Si presbyter celebrat missam, ille debet dicere pro antistite nostro. Jam oratum est pro senioribus; postea orandum est [Col. 1148B] pro populo. Quando sacerdos dicit Memento, Domine, famulorum famularumque tuarum, deprecatur Dominum Patrem, ut memorare dignetur omnium ad officium missae, sive masculorum, sive feminarum, advenientium. Et quod dicit circumastantium, ipsi masculi et feminae (intelliguntur), quicunque astant.

19. Jam sacerdos oravit pro omnibus qui ad audiendam missam venerunt, 226 tunc demum orat pro his qui oblationes suas afferunt (Forte, offerunt]. Qui tibi offerunt hoc sacrificium laudis. Laudis dicitur, quod pro laude Dei in primis offerunt, et postea pro se, suisque omnibus, pro redemptione animarum suarum, pro spe salutis et incolumitatis suae; tibique reddunt vota sua, aeterno Deo, vivo et vero. Ideo offerunt, quia vivo et vero Deo omnium fides circumstantium, offerentium et non offerentium, cognita est et nota devotio. Omnes reddunt vota sua. Vota dicuntur, quia volenter promittuntur, quia volenter et libenter devovere debemus. Communicantes, et memoriam venerantes, in [Col. 1148C] primis gloriosae semper virginis Mariae genitricis Dei, et Domini nostri Jesu Christi, sed et beatorum apostolorum ac martyrum tuorum.

20. Communicare, hoc est, participare memoriam; venerari, hoc est, in memoria honorabiliter tenere quod sancta Maria virgo per adventum Spiritus sancti genitrix facta est Filii Dei Jesu Christi, qui Deus et homo est, per quem Patrem supplicamus, et fidem communicare debemus, et credere quod, Spiritu sancto veniente, Filius Dei natus est ex ea, et virginitas ejus non est violata. Sed et beatorum apostolorum ac martyrum tuorum. Apostolus dicitur in nostra lingua missus. Martyr dicitur testis. Apostoli ideo dicuntur, quia a Christo missi sunt. Martyres dicuntur, quia testes sunt quod Christus passus est pro nobis, et ipsi pro Christo.

21. Hanc igitur oblationem servitutis nostrae, sed et cunctae familiae tuae quaesumus, Domine, placatus accipias. Sacerdos oblationem suam, atque cunctorum [Col. 1148D] qui Deo famulantur, idem qui Domino serviunt, commendat, ut Domino placeat [Forte, placeant], et ipse nobis propitius sit. Diesque nostros in tua pace disponas, atque ab aeterna damnatione nos eripi et in electorum tuorum jubeas grege numerari; per Christum Dominum nostrum. Pro eo quo (sic) sacerdos offert, debet orare, ut sacerdos exaudiatur, et omnium dies in pace disponantur, et ab aeterna damnatione eripiamur. De qua Dominus noster Jesus Christus dicturus est impiis in fine mundi: Ite, maledicti, in ignem aeternum, etc. Et ad illum gregem electorum suorum per angelos sanctos numerari mereamur, cui dicturus erit: Venite, benedicti Patris mei (Matth. XXV, 34), et reliqua.

22. Quam oblationem tu, Deus, in omnibus, quaesumus, benedictam, ascriptam, ratam, rationabilem, acceptabilemque facere digneris. Supplicat sacerdos ut illam oblationem, quam ille pro se offert, et pro populo, omnipotens Pater dignetur accipere benedictam, [Col. 1149A] et habere ascriptam, hoc est, assignatam, ut sibi placeat. Ratam, hoc est, judicatam, ut dignam illam judicet in conspectu suo offerri. Rationabilem, justa ratione plenam facere dignetur, quia tunc illi est acceptabilis, si recta credentes pro justa ratione offerimus; justum est postulare ut illa oblatione, quam nos rationabiliter offerimus, ut Pater omnipotens sanctificando faciat. Ut nobis corpus et sanguis fiat dilectissimi Filii tui Domini nostri Jesu Christi. Patri dilectus est Filius, sicut ipse Pater testatus est de coelo, dicens: Hic est Filius meus dilectus, etc. (Matth. III, 17). Et nos eum diligere debemus, quia ipse prior dilexit nos, et passus est pro nobis.

227 23. Qui, pridie quam pateretur, accepit panem in sanctas ac venerabiles manus suas: elevatis oculis in coelum ad te Deum Patrem suum omnipotentem, tibi gratias agens benedixit, fregit, dedit discipulis suis, dicens: Accipite, et manducate ex hoc omnes: [Col. 1149B] Hoc est enim corpus meum. Simili modo, posteaquam coenatum est, accepit et hunc praeclarum calicem in sanctas ac venerabiles manus suas: item tibi gratias agens, benedixit, dedit discipulis suis, dicens: Accipite, et bibite ex eo omnes. Hic est enim calix sanguinis mei novi et aeterni Testamenti, mysterium fidei, qui pro vobis et pro multis effundetur in remissionem peccatorum. Haec quotiescunque feceritis, in mei memoriam facietis.

24. Quod intermisimus, qui pridie quam pateretur, hoc est pridie quam ipse passus esset pro nobis, voluit tradere discipulis suis corpus et sanguinem sui, mysterium, ut illi traderent nobis. Quis unquam crederet quod panis in carnem potuisset converti, in sanguinem vinum; nisi ipse Salvator diceret, qui panem et vinum creavit, et omnia ex nihilo fecit? Facilius est aliquid ex aliquo facere, quam omnia ex nihilo creare. Ipse Salvator voluit corpus humanum suscipere, et hominem Deo conjungere, ut unus fieret mediator Dei et hominum [Col. 1149C] homo Christus Jesus; ipse voluit per nos panem et vinum offerri sibi, et ab ipso divinitus consecrari, et fidelem populum credere verum esse mysterium, quod et ipse tradidit discipulis suis, dicens: Accipite et manducate ex hoc omnes. Et quando oculos ad coelum levavit, et Patri gratias egit, nos docuit quod nos Patri semper supplicare debemus, ut ille tam magnum sacramentum per manus nostras perficere dignetur.

25. Et cum diceret: Haec quotiescunque feceritis, in mei memoriam facietis, jussit nos illius passionis memores esse; quantaque pro nobis sustinuit, omni tempore memores esse debemus, quando hoc sacramentum celebramus, et ejus misericordiae, non nostri bonitate fiduciam dare. Unde et memores sumus, Domine, nos tui servi, sed et plebs tua sancta Christi Filii tui Domini nostri. Memores nos esse sacerdotes profitemur, atque plebem memores esse testamur Christi Filii tui Domini nostri. Ideo sacerdotes fideliter [Col. 1149D] memores esse debent, quia ipsi missam celebrant, quia stulta postulatio est, si postulans nescit quod postulat. Plebs sancta ideo meminisci [Forte, meminisse] debet, quia Christus non solum pro sacerdotibus passus est, sed et pro plebe sancta; ideo dicitur quia fide ac baptismo Christi percepto sanctificata est.

26. Modo indicant unde meminisci debent, id est, tam beatae passionis, necnon et ab inferis resurrectionis, necnon et in coelos gloriosae ascensionis. Christi Filii tui passionis memores esse debemus, quia pati dignatus est pro nobis. Resurrectionis ab inferis, per resurrectionem ejus liberatae [Forte, liberatae animae] sunt. Gloriosae ascensionis ejus memorare debemus, quia corpus humanum, quod assumpserat, junctum divinitati sine ullius adjutorio propria majestate portavit in coelum. Ideo diximus, sine ullius adjutorio, ut intelligatur quod non hominum, nec angelorum, nec ullius creaturae vehiculo eum ascendisse in coelum, [Col. 1150A] sed a Patre majestatis elevatus est, 228 de quo ipse dixit in Evangelio: Ego et Pater unum sumus.

27. Offerimus praeclarae Majestati tuae de tuis donis ac datis hostiam puram, hostiam sanctam, hostiam immaculatam, panem sanctum vitae aeternae, et calicem salutis perpetuae. Domine, omnium memores supradictarum bonitatum tuarum, offerimus tuae Majestati hostiam puram, hoc est, de corpore puro, quia purum est corpus tuum, quod de hoc pane fieri credimus. Hostiam sanctam, quia tu sanctificasti corpus tuum, quando hominem in Deum assumpsisti, et nunc sanctifica hunc panem, ut corpus tuum fiat. Hostiam immaculatam, quia tu sine macula peccati passus es pro nobis.

28. Panem sanctum vitae aeternae, quia tu panis vivus es, qui de coelo descendisti, et corpus tuum in hoc pane a te sanctificato nos accipere voluisti, et per calicem passionis tuae nos sanguinem tuum [Col. 1150B] sumere voluisti, tu sanctifica hanc hostiam, ut nobis corpus tuum et sanguis tuus fiat. Supra quae propitio ac sereno vultu respicere digneris. Hoc deprecamur, ut Pater sanctus supra bona a nobis oblata pio et blando vultu et claro dignetur respicere, id est, videre et accepta habere. Sicut accepta habere dignatus es munera pueri tui Abel, et sacrificium patriarchae nostri Abrahae, et quod tibi obtulit summus sacerdos tuus Melchisedech, sanctum sacrificium, immaculatam hostiam. Accepta habuit Dominus munera Abel, quia quidquid optimum invenit, obtulit Domino; et nos justa munera et munda Deo mundo corde offerre debemus. Abraham proprio filio suo Isaac non pepercit, sed obediens jussioni Domini offerre eum voluit.

29. Melchisedech primus sacerdos Domino panem et vinum obtulit, et ideo scriptum est in Psalmo: Tu es sacerdos in aeternum secundum ordinem Melchisedech (Psalm. CIX, 4). Quia sicut Melchisedech panem et vinum, ita et Christus in passione sua corpus [Col. 1150C] et sanguinem suum obtulit Deo Patri pro nobis, et in pane, et vino passionis suae mysterium nos imitari voluit, quando discipulis suis dans panem ac calicem, dixit: Hoc est corpus meum, et hic est calix sanguinis mei. Et nos supplicare debemus, ut sicut supradictorum Patrum accepta Deo fuerunt munera, ita fiant et nostra.

30. Supplices te rogamus, omnipotens Deus, jube haec perferri per manus sancti angeli tui in sublime altare tuum in conspectu divinae Majestatis tuae. Humiliter postulamus ut munera nostra super hoc altare, quod videri potest, oblata, pater coelestis jubeat per manus sancti angeli sui perferri in illud altum altare ante divinam Majestatem suam, quod oculis nostris videre non possumus, quia corporale non est, sed spirituale. Et sicut nos divinam Majestatem Patris investigare non possumus, ita nec ea quae in conspectu ejus sunt debemus investigare, sed potius credere: ut quotquot ex hac altaris participatione sacrosanctum [Col. 1150D] Filii tui corpus et sanguinem sumpserimus, omni benedictione coelesti et gratia repleamur per Christum Dominum nostrum. Orare debemus Patrem coelestem, ut omnis qui ex ipsius altaris [Forte, omnes qui ex ipso altari], supra quod nos offerimus Deo Patri in commemorationem Filii sui Domini nostri Jesu Christi, (corpus) 229 et sanguinem praedicti Filii sumpserimus, omnem benedictionem coelestem accipere mereamur per Christum Dominum nostrum.

31. Nobis quoque peccatoribus, famulis tuis, de multitudine miserationum tuarum sperantibus, partem aliquam et societatem donare digneris cum sanctis apostolis, et martyribus, et omnibus sanctis. Haec omnia sacrificia ideo sunt oblata, tam a sacerdote quam a populo, ut omnipotens Deus peccata nostra non reputet, sed cum sanctis suis nobis portionem tribuat. Intra quorum nos consortium non aestimator meriti, sed veniae, quaesumus, largitor admitte. Hoc [Col. 1151A] rogamus, ut ipse qui dixit: In quacunque die peccator conversus fuerit, et poenitentiam egerit, omnia peccata ejus in oblivione erunt coram me. Non retributionem peccatorum aestimet, sed ipse (sit) veniae largitor, ut intra sanctorum societatem nos mittat per Christum Dominum nostrum.

32. Per quem omnia haec dona ille creavit, ipse sanctificet, et benedicat, et prosit nobis, ut per Christum, per quem facta sunt et in Christo, in quo facta sunt omnia et cum quo facta sunt omnia, qui coaeternus est Patri, semper gratias referamus Patri per omnia saecula saeculorum. Amen. Praeceptis salutaribus moniti et divina, etc. Christi praeceptis, quae salute sunt plena, quia ipse est salus aeterna, sumus admoniti, et jussi, et divina institutione formati; idem formam et exemplum a Christo Domino nostro accepimus, et ausi sumus orare, sicut ille docuit discipulos suos; et Patrem nostrum credimus, qui nos creavit, et dicimus:

[Col. 1151B] 33. Pater noster, qui es in coelis. Christus dixit post resurrectionem suam: Ascendo ad Patrem meum et Patrem vestrum. Aliter dixit Patrem suum, aliter Patrem nostrum. Patrem suum, quia proprius Filius est Patris ex substantia Patris ante omnia saecula genitus, Patri coaeternus. Pater noster ideo est, quia nos creavit in tempore, et nos filii sumus adoptivi, et haereditatem coelestem Patris nostri coelestis possidere debemus, si operibus implemus, quia perceptionem fidei spopondimus. Coelum a celando dicitur, eo quod celat divina secreta. Aliter coelum a celsitudine dicitur, eo quod altius est rebus terrenis. Nos autem ideo dicimus Pater noster, qui es in coelis, ut credere ostendamus in Patrem coelestem; et sicut filii praecepta Patris sui implere cupiunt, ita et nos ipsius praecepta implere, et ad coelum semper tendere desideremus.

34. Sanctificetur nomen tuum, hoc est, ut nos digni simus nomen sanctum ejus tenere in cordibus nostris, ut sicut sancti angeli, qui in coelo sunt, [Col. 1151C] sciunt et intelligunt sanctitatem nominis sui, ita et nos, qui in terra sumus, ipso adjuvante, mereamur sanctitatem ejus cognoscere: ut sicut in coelo, ita et in terra sit nomen ejus sanctificatum. Adveniat regnum tuum, hoc est, ut nos regnum et potentiam ejus mereamur cognoscere, et ut jam propter nostra peccata diabolus non regnet super nos, sed ipsius regnum adveniat, sicut in Evangelio scriptum est: Regnum Dei intra vos est.

35. Fiat voluntas tua, sicut in coelo, et in terra: hoc est, ut ejus voluntatem sicut illi qui in coelo sunt faciunt, ita nos, qui in terra sumus, 230 faciamus. Terra a terendo dicitur, eo quod pedibus teritur. Panem nostrum quotidianum da nobis hodie. Panis apud Graecos in nostra lingua omnis interpretatur. Et nos oramus ut omnipotens Pater omnes victus, spiritualem ac corporalem, nobis largiri dignetur omni tempore. Et dimitte nobis debita nostra, sicut et nos dimittimus debitoribus nostris. Nihil enim injustum [Col. 1151D] facit, qui sibi debenti debitum requirit, sed si omnipotens Deus a nobis omnia debita nostra requirit, nullus sine dubio invenitur liber; et ideo nos debemus debitoribus nostris debita dimittere, ut nobis Omnipotens nostra dimittat, quia ipse dixit: Si non remiseritis unusquisque fratri suo de cordibus vestris, nec Pater vester coelestis remittet vobis peccata vestra (Matth. XVIII, 35). Et alibi: Auferuntur de regno ejus omnia scandala (Matth. XIII. 41); et item sacrificium non recipitur, si illud scandalo offertur; sed ante altare dimitti jubetur, usque dum reconcilietur fratri suo, et tunc offerri mundo corde.

36. Et ne nos inducas in tentationem. Hoc est, ne intremus in illam tentationem, in qua diabolus nos tentat, et ei consentiamus; sed Dominus ipse nos defendat, ne inducamur in tentationem diabolicam, quia si Dominus nos dimittit, statim introducimur in laqueum diaboli, et ideo postulamus ut ipse nos liberet a malo, hoc est, ab omni impugnatione diabolica. [Col. 1152A] Libera nos, quaesumus, Domine, ab omnibus malis praeteritis, praesentibus et futuris. Hoc postulamus, ut ipse nos ab omnibus malis liberet, qui nos mundos et bonos creavit, in quo nullum est malum, Praeterita sunt, quae jam ante peccantes commisimus, et ideo flagella sustinemus. Futura sunt, quae adhuc, diabolo suggerente, venire possunt; et ideo oramus ut ab omnibus liberemur, quia ante conspectum Dei nulla sunt praeterita, nec futura, sed omnia sunt praesentia.

37. Intercedente pro nobis beata et gloriosa semper virgine Dei Genitrice Maria, et beatis apostolis Petro et Paulo atque Andrea. Invocamus nobis in adjutorium Genitricem Dei, quae virgo fuit ante partum, virgo in partu, virgo post partum. Et beatos apostolos, qui nobis mysteria celebranda tradiderunt, ut intercedant pro nobis, quia nos ipsi digni non sumus de praeteritis ac praesentibus veniam promereri, nec de futuris cautelam, nisi nobis eorum oratione donetur. [Col. 1152B] Jam oravimus ut liberemur a malis, nunc oremus ut, praedictis sanctis intervenientibus, ipse donet pacem propitius in diebus nostris, qui potens est a malo liberare.

38. Pacem a tentatione diaboli, ne induceremur in eam; pacem a malis hominibus, ne patiamur flagella eorum. Ut ope misericordiae tuae adjuti. Hoc est, ut Dei adjutorio adjuti: A peccato simus semper liberi, et ab omni perturbatione securi. Hoc est a peccatis nostris dimissis in praesenti saeculo non perturbemur iterum peccantes, nec in die judicii aeternam perturbationem patiamur. Pax Domini sit semper vobiscum. Christus est pax aeterna, qui nos reconciliavit Patri per passionem suam, ne propter peccatum primi hominis in inferno detineremur: hoc orat sacerdos, ut illa pax cum populo permaneat et omnes concordes faciat, ut pacifice cum Christo mereamur in coelo regnare.

231 39. Et ideo tunc facimus pacem, antequam corpus et sanguinem Domini nostri Jesu Christi in [Col. 1152C] corpora nostra suscipiamus, quia sine concordia digni non sumus sanctam communionem accipere. Quia munera, si discordiam habemus cum proximis nostris, antequam reconcitiemur, a Domino non recipiuntur. Tunc orat clerus, cantando: Agnus Dei, qui tollis peccata mundi, miserere nobis. Agnus dicitur propter innocentiam, quia nulli hominum, vel bestiarum nocet; et dum ad victimam ducitur, occidentem se non laedit, sed occisorem suum post occisionem suam reficit. Ita et Christus nullum laesit, sicut Apostolus dicit: Qui peccatum non fecit, nec inventus est dolus in ore ejus (I Petr. II, 22). Sed post passionem suam conversos persecutores suos multos per sanctam communionem corporis et sanguinis sui reficit, et credentes facit. Ipse tulit peccatum mundi, quando veniam peccatorum nobis dedit.

40. Quia ante passionem ejus justi et peccatores in infernum descenderunt, et in Veteri Testamento remissionem peccatorum nusquam legimus. Christus [Col. 1152D] vero per poenitentiam non solum remissionem peccatorum, sed etiam gaudium nobis promisit angelicum, dicens: Gaudium erit coram angelis Dei super uno peccatore poenitentiam agente (Luc. XV, 7). Ipsum Christum, qui est Agnus Dei innocens, qui passus est pro salute mundi, petimus ut misereatur nostri, dicentes: Miserere nobis. Nam et agnus in Veteri Testamento pro peccatis populi offerebatur; et in Novo Testamento Christus semetipsum obtulit Deo Patri, ut genus humanum per passionem suam liberaret a peccato; et ideo Agnus Dei tunc cantatur, quando corpus et sanguis Christi percipitur, ut omnes credamus quia ipsius Agni corpus et sanguis tunc sumitur, qui peccata mundi tulit moriendo, et vitam aeternam nobis donavit resurgendo Jesus Christus Dominus noster, qui cum Patre in unitate Spiritus sancti vivit et regnat per omnia saecula saeculorum. Amen.

41. Et post missam finitam dicit diaconus: Ite, [Col. 1153A] missa est. Diaconus Graece, minister Latine dicitur. Ille nuntiat populo, quod finitae sunt preces, quia nullus [Col. 1154A] antea exire debet de ecclesia quam nuntiatum sit de ministro, et omnes respondeant: Deo gratias.




[Col. 1153]
APPENDIX IX, SENTENTIARUM LIBER QUARTUS. (S)

[Col. 1153A] CAP. I. De rectoribus, qualiter conversationem habeant.---1. Rector semper cogitatione sit mundus, quatenus nulla hunc immunditia polluat, qui hoc suscepit officium, ut in alienis quoque cordibus pollutionis maculas tergat. Necesse est ut esse munda studeat manus quae diluere sordes aliorum curat, ne tacta quaeque deterius inquinet, si sordida insequens lutum tenet. Hinc namque per prophetam dicitur: Mundamini, qui fertis vasa Domini (Isai. LII, 11). Domini etenim vasa ferunt, qui proximorum animas [Col. 1153B] ad aeterna sacraria perducendas in suae conversationis fide suscipiunt. Apud semetipsos quantum debeant mundari conspiciant, qui 232 ad aeternitatis templum vasa viventia in sinu propriae sponsionis portant. Hinc divina voce praecipitur ut in Aaron pectore rationale judicii vittis ligantibus imprimatur (Exod. XXVIII, 15); quatenus sacerdotale cor nequaquam cogitationes fluxae possideant, sed ratio sola constringat (Greg. Reg. past. p. II, c. 2; Taio, lib. II Sent. c. 33).

2. Nec indiscretum quid vel inutile cogitet, qui, ad exemplum aliis constitutus, ex gravitate vitae semper debet ostendere quantam in pectore rationem portet. In judicii rationale, quod in Aaron pectore ponitur, praecipitur ut duodecim patriarcharum nomina describantur. Ascriptos etenim patres semper in pectore ferre est antiquorum vitam sine intermissione cogitare. Tunc sacerdos irreprehensibiliter graditur, cum exempla patrum praecedentium indesinenter intuetur, cum sanctorum vestigia sine [Col. 1153C] cessatione considerat, et cogitationes illicitas deprimit, ne extra ordinis limitem operis pedem tendat. Debet rector subtili semper examine bona malaque discernere, et quae, vel quibus, quando, vel qualiter congruant, studiose cogitare, nihilque proprium quaerere, sed sua commoda propinquorum deputare.

3. Sit rector operatione praecipuus, ut vitae viam subditis bene vivendo denuntiet, et grex, qui pastoris vocem moresque sequitur, per exempla melius quam per verba gradiatur. Per divinam legem praecipitur: Sacerdos in sacrificium armum dextrum accipiat, et separatum (Exod. XXIX, 22), ut non solum sit ejus operatio utilis, sed etiam singularis; nec inter malos tantummodo quae recta sunt faciat, sed bene quoque operantes subditos, sicut honore ordinis superat, ita etiam morum virtute transcendat. Sacerdoti in esu pectusculum cum armo tribuitur, ut quod de sacrificio praecipitur sumere, hoc de semetipso auctori discat immolare. Et non solum peccatori quae [Col. 1153D] recta sunt cogitet, sed spectatores suos ad sublimia armo operis invitet (Greg. Reg. past. p. II, c. 3).

4. Nulla praesentis vitae rector appetat, nulla pertimescat, blandimenta mundi respecto intimo terroris despiciat. Terrores autem considerato internae dulcedinis blandimento contemnat. Sit rector singulis compassione proximus, prae cunctis contemplatione suspensus, ut et per pietatis viscera in se infirmitatem caeterorum transferat, et per speculationis altitudinem semetipsum quoque invisibilia appetendo transcendat, ne aut alta petens proximorum infima [Al. infirma] despiciat, aut infimis proximorum congruens appetere alta relinquat. Pastores non solum sursum sanctum caput Ecclesiae videlicet Dominum contemplando appetunt, sed deorsum quoque ad membra illius miserando descendunt (Ibid., c. 5).

5. Hinc Moyses crebro tabernaculum intrat, et exit, et qui intus in contemplationem rapitur, foris infirmantium negotiis urgetur. Intus Dei arcana considerat, [Col. 1154A] foris onera carnalium portat. Ipsa scilicet Veritas per susceptionem nobis nostrae humanitatis ostensa, in monte orationi inhaeret, miracula in urbibus exercet (Luc. VI, 12), imitationis videlicet viam bonis rectoribus sternens, ut si etiam summa contemplando appetunt, necessitatibus tamen infirmantium compatiendo misceantur. Qui regimine pastorali sunt aliis praelati, tales se exhibeant, quibus subjecti occulta sua prodere 233 non erubescant; ut cum tentationum fluctus parvuli tolerant, ad pastoris [Col. 1154B] mentem quasi ad matris sinum recurrant. Et hoc quod se inquinari pulsantis culpae sordibus praevident, exhortationis ejus solatio ac lacrymis orationis lavent.

6. Sit rector internorum curam in exteriorum occupatione non minuens, exteriorum providentiam in internorum sollicitudine non relinquens, ne aut exterioribus deditus ab intimis corruat, aut, solis interioribus occupatus, quae foris debet proximis non impendat. Sacerdotibus per legem praecipitur ut tondentes tondant capita sua (Ezech. XLIV, 20), ut videlicet curae temporalis sollicitudines, et quantum necesse est provideant, et tamen recidantur citius, ne immoderatius excrescant; dum igitur et per administratam exteriorem providentiam corporum vita protegitur, et rursus per moderatam cordis intentionem non impeditur, capilli in capite sacerdotis et servantur, ut aurem cooperiant, et resecantur, ne oculos claudant (Greg. Reg. past. p. II, c. 7. 8).

7. Necesse est ut rector solerter invigilet, ne hunc [Col. 1154C] cupido placendi hominibus pulset, ne cum studiose interiora penetrat, cum provide exteriora subministrat, se magis a subditis diligi quam veritatem quaerat, ne cum, bonis actibus fultus, a mundo videtur alienus, hunc Auctoris reddat extraneum amor suus. Hostis Redemptoris est, qui per recta opera quae facit ejus vice ab Ecclesia amari concupiscit, quia adulterinae cogitationis reus est, si placere puer sponsae oculis appetit, per quem sponsus dona transmisit. Necessarium valde rectoribus est ut cura regiminis tanta moderaminis arte temperetur, quatenus subditorum mens, cum quaedam recta sentire potuerit, sic in vocis libertatem prodeat, ut tamen libertas in superbiam non erumpat; ne dum fortasse immoderatius linguae eis libertas conceditur, vitae ab his humilitas amittatur.

8. Oportet igitur ut rectores boni sic placere hominibus appetant, ut suae aestimationis dulcedine proximos in affectum veritatis trahant, non ut se [Col. 1154D] amari desiderent, sed ut dilectionem suam, quasi quamdam viam faciant, per quam corda audientium ad amorem Conditoris introducant. Difficile quippe est ut quamlibet recta denuntians praedicator, qui non diligitur, libenter audiatur. Omne hoc quod praemisimus rite a rectore agitur, si supernae formidinis et dilectionis spiritu afflatus studiose quotidie sacri eloquii praecepta meditetur, ut in eo vim sollicitudinis, et erga coelestem vitam providae circumspectionis, quam humanae conversationis usu indesinenter destruit, divinae admonitionis verba restaurent; et qui ad vetustatem per societatem saecularium ducitur, ad amorem semper spiritualis patriae compunctionis aspiratione renovetur (Ibid., c. 11).

9. Quia igitur qualis esse debeat pastor superius ostendimus, nunc qualiter doceat demonstremus. Non una, eademque cunctis exhortatio congruit, quia nec cunctos par morum qualitas astringit. Saepe namque aliis officiunt quae aliis prosunt, quia et plerumque [Col. 1155A] herbae quae haec animalia nutriunt, alia occidunt, et lenis sibilus equos mitigat, catulos instigat, et medicamentum quod hunc morbum imminuit, alteri vires jungit; 234 et panis, qui vitam fortium roborat, parvulorum necat. Apte tintinnabula vestimentis pontificis describuntur inserta. Vestimenta etenim sacerdotis quid aliud quam recta opera debemus accipere, propheta attestante, qui ait: Sacerdotes tui induantur justitia (Psal. CXXXI, 9)? Vestimentis itaque illius tintinnabula inhaerent, ut vitae viam cum linguae sonitu ipsa quoque opera sacerdotis clament (Greg. prol. II part. Reg. past; Taio, lib. II, c. 35).

10. Nos quia infirmi homines sumus, cum de Deo hominibus loquimur, debemus primum meminisse quid sumus, ut ex propria infirmitate pensemus quo docendi ordine infirmis fratribus consulamus. Consideremus igitur quia aut tales sumus quales nonnullos corrigimus, aut tales aliquando fuimus, et si jam divina gratia operante non sumus, ut tanto eos temperantius corde humili corrigamus, quanto nosmetipsos [Col. 1155B] verius in his quos emendamus agnoscimus. Scriptum est: Filiae tibi sunt? Serva corpus illarum, et non ostendas hilarem faciem tuam ad illas (Eccli. VII, 26). Infirmae quippe animae, atque ad appetitum mundi deditae, aliquando melius ex severitate servantur, ut obfirmata facies, id est, per severitatis custodiam ab omni spe frivolae remissionis obducta inconstantem animum terreat, atque a delectatione vitiorum districtionis suae rigore constringat (Greg. Moral. l. XXIII, c. 13, n. 25; Taio, l. II c. 36; Greg. I, Ezech. hom. 12, n. 31).

11. Quod cum a doctore agitur, semper necesse est ut dulcedo et humilitas in corde teneatur, quatenus et multum amet, et nunquam contra eum per elationem superbiat; cui tamen amorem suum et humilitatem pro utilitate ejus prodere recusat. Cum per zelum animus movetur rectoris, curandum summopere est ne haec eadem quae instrumento virtutis assumitur, menti ira dominetur, ne quasi domina praecedat, [Col. 1155C] sed velut ancilla ad obsequium parata a rationis tergo nunquam recedat. Tunc enim contra vitia erigitur, cum subdita rationi famulatur. Qui zelo rectitudinis movetur, sic culpas delinquentium corrigat, ut ante ipse qui corrigit per patientiam crescat; ut fervorem transcendendo dijudicet, ne intemperantius excitatus ipso zelo rectitudinis longe a rectitudine oberret (Greg. Moral. V, 45, n. 82).

12. Sunt plerique pastorum qui, dum metiri se nesciunt quae non didicerunt docere concupiscunt; qui pondus magisterii tanto levius aestimant, quanto vim magnitudinis illius ignorant, ut quia indocti ac praecipites doctrinae artem tenere appetunt, a praecipitationis suae ausibus in ipsa locutionis janua repelluntur. Nulla ars doceri praesumitur, nisi intenta prius meditatione discatur. Ab imperitis ergo pastorale magisterium qua temeritate suscipitur, quando ars est artium regimen animarum? Sunt nonnulli qui intra sanctam ecclesiam per speciem regiminis gloriam [Col. 1155D] affectant honoris, videri doctores appetunt, transcendere alios concupiscunt, atque, attestante Veritate, primos in coenis recubitus, primas in conventibus cathedras quaerunt (Matth. XXIII, 6, 7); qui suspectum curae pastoralis officium ministrare digne tanto magis nequeunt, quanto ad humilitatis magisterium ex sola elatione pervenerunt. Ipsa quippe in magisterio lingua confunditur, quando aliud discitur, et aliud docetur (Greg. Reg. past. p. I, in exord.; Taio, I. II, c. 37; ibid., c. 1).

13. Sub magno moderamine pastores Ecclesiae vel solvere studeant, 235 vel ligare. Sed utrum juste an injuste obliget pastor, pastoris tamen sententia gregi timenda est ne is qui subest, et cum injuste forsitan ligatur, obligationis suae sententiam ex alia culpa mereatur. Praedicatores sancti, qui districtum Dei judicium metuunt, animarum judices fiunt, et alios damnant, vel liberant, qui semetipsos damnari metuebant. Horum profecto nunc in Ecclesia episcopi [Col. 1156A] locum tenent; solvendi ac ligandi auctoritatem suscipiunt, qui gradum regiminis sortiuntur. Grandis honor pontificalis, sed grande pondus istius est honoris. Durum quippe est ut qui nescit tenere moderamina vitae suae judex vitae fiat alienae. Plerumque contingit ut ipse judicii locum teneat, cui ad locum vita minime concordat. Et saepe agit ut vel damnet immeritos, vel alios ipse ligatus solvat (Taio. l. II, c. 38, circa fin.; Greg., in Evang. hom. 26, n. 4, 5).

14. Saepe in solvendis ac ligandis subditis suae voluntatis (Al., voluptatis) motus, non autem causarum merita, sequitur; unde fit ut ipse et ligandi et solvendi potestate se privet, qui hanc pro suis voluptatibus, et non pro subjectorum meritis exercet. Saepe fit ut erga quemlibet proximum odio vel gratia moveatur pastor. Judicare autem digne de subditis nequeunt, qui in subditorum causis sua vel odia vel gratiam sequuntur; unde recte per prophetam: Mortificabant animas, quae non moriuntur, et vivificabant animas, quae non vivunt (Ezech. XIII, 19). Viventem quippe [Col. 1156B] mortificat, qui justum damnat; et non victurum vivificare nititur, qui reum supplicio absolvere conatur.

15. Nonnulli episcoporum donum accepti Spiritus in usum solent negotiationis exercere, et miraculorum signa ad avaritiae obsequium declinare. Hinc est enim quod Simon per impositionem manus edita miracula concupiscens, percipere donum Spiritus pecunia voluit (Act. VIII, 18); scilicet ut deterius venderet quod male comparasset. Redemptor noster flagello de resticulis facto, de templo turbas ejecit, cathedras vendentium columbas evertit (Joan. II, 15). Columbas quippe vendere est impositionem manus, qua sanctus Spiritus accipitur, non ad vitae meritum, sed ad praemium dare. Sunt nonnulli qui nummorum quidem praemia ex ordinatione non accipiunt, et tamen sacros ordines pro humana gratia largiuntur, atque de largitate eadem laudis solummodo retributionem quaerunt. Hi nimirum, quod gratis acceperunt, gratis non retribuunt, quia de impenso officio [Col. 1156C] sanctitatis nummum favoris expetunt (Greg. I in Evang, hom. 4, n. 4; Taio. II, 40).

CAP. II. De clericis, quales eos esse oporteat.---1. Clericus admonendus est, quatenus sic vivat, ut bonum exemplum vitae suae saecularibus praebeat. In clerico si quid juste reprehenditur, ex ejus vitio ipsa religionis nostrae aestimatio gravatur. Clerici discant ut quae a senioribus suis jubentur impleant, ut humiliter eorum imperiis subjaceant; ut nec subjectio eos conterat, nec locus superior extollat. Clerici discant quomodo ante occulti Arbitri oculos per humilitatem et obedientiam sua interiora componant, quatenus non cum reprobis puniantur, sed cum electis etiam praemia sortiantur. Admonendi sunt clerici, ut tanto circa se sollicitius vivant, quanto eos aliena cura non implicat. Dicendum est clericis ne praepositorum suorum vitam temere 236 judicent, si quid eos fortasse agere reprehensibiliter vident; ne unde recte mala redarguunt, inde per elationis impulsum in profundiora [Col. 1156D] mergantur. Admonendi sunt clerici, ne cum culpas suorum praepositorum considerant, contra eos audaciores fiant; sed sic eorum prava apud semetipsos dijudicent, ut tamen divino timore constricti ferre sub eis jugum reverentiae non recusent, quia facta praepositorum oris gladio ferienda non sunt, etiam cum recte reprehendenda judicantur (Taio. II, 44; Greg., I in Evang., hom. 17, n. 18; Reg. past. p. III, c. 4).

2. Plerosque clericos ab impudentiae vitio nonnisi increpatio dura compescit, quia dum se delinquere nesciunt, necesse est ut a pluribus increpentur. Verecundos clericos plerumque ad melius exhortatio modesta componit, quia eis ad conversionem sufficit quod doctor eis mala sua saltem leniter ad memoriam reducit. Major profectus modestis clericis adducitur, si hoc quod in eis reprehenditur quasi manu linguae blandientis ex latere tangatur. Pusillanimes clericos aptius ad iter bonum agendi reducimus, si quaedam illorum bona ex latere requiramus; ut dum in eis [Col. 1157A] alia reprehendo corripimus, alia amplectendo laudemus, quatenus eorum teneritudinem laus audita nutriat, quam culpa increpata castigat. Plerumque utilius apud clericos proficimus, si et eorum bene gesta memoramus, et si qua ab eis inordinata gesta sunt, non jam tanquam perpetrata corripimus, sed quasi adhuc ne perpetrari debeant prohibemus. Plerique clericorum dum in culpa sua deprehendi metuunt, semper improbas defensiones quaerunt, sed pavidis suspicionibus agitantur. Nihil quippe est ad deferendum puritate tutius, nihil ad dicendum veritate facilius; nam dum fallaciam suam tueri cogitur, duro labore cor fatigatur. Plerumque in culpa clerici deprehensi, dum quales sunt cognosci refugiunt, sese sub fallaciae velamen [Gr. Ed. velamine] abscondunt, et hoc quod peccant, quodque jam aperte cernitur, excusare moliuntur. Plerumque contingit ut is qui pravorum clericorum culpas corripere studet, aspersae falsitatis nebulis seductus, pene amisisse se videat, quod de eis jam certum tenebat (Greg., ibid., c. [Col. 1157B] 7, 11).

CAP. III. De invidis et protervis subditis.---1. Plerumque subditi sub pastorali regimine constituti, dum valde se elati praesumunt, exprobrando caeteros dedignantur, dum singulariter summa aestimant cuncta quae agunt. Subtiliter itaque ab arguente discutienda sunt opera protervorum, ut in quo sibi placent, ostendatur quia Domino displicent. Tunc protervos melius corrigimus, cum ea quae bene egisse se credunt male acta monstramus; et unde adepta gloria creditur, inde utilis confusio subsequatur. Homines, inquam, subditi cum se vitium proterviae minime perpetrare cognoscunt, compendiosius ad correctionem veniunt, si altius culpae manifestioris, et ex latere requisitae, improperio confunduntur, ut ex eo quod defendere nequeunt cognoscant se tenere improbe quod defendunt. Cum proterve Paulus Corinthios adversum se invicem videret inflatos, ut alius Apollo, alius Pauli, alius Cephae, alius Christi esse se dicerent [Col. 1157C] (I Cor. I, 12; III, 4), incestus culpam in medium deduxit, quae apud eos et perpetrata fuerat, et incorrecta remanebat, dicens: Auditur inter vos fornicatio, et talis fornicatio, qualis nec 237 inter gentes, ita ut uxorem patris quis habeat. Et vos inflati estis, et non magis luctum habuistis, ut tollatur de medio vestrum qui hoc opus fecit (I Cor. V, 1)? Ac si aperte dicat: Quid vos per proterviam hujus vel illius dicitis, qui per dissolutionem negligentiae nullius vos esse monstratis? Admonendi sunt invidi subditi, ut perpendant quantae caecitatis sunt, qui alieno profectu deficiunt, aliena exaltatione contabescunt; quantae infelicitatis sunt, qui melioratione proximi deteriores fiunt (Greg. Reg. past. p. III, c. 8. Taio. II, 43; Greg., Reg. past. p. III, c. 10).

2. Dumque augmenta alienae prosperitatis aspiciunt, apud semetipsos anxie afflicti cordis sui peste moriuntur. Dum se invidi a livore minime custodiunt, in antiqui versuti hostis nequitiam demerguntur. De [Col. 1157D] illo namque scriptum est: Invidia diaboli mors intravit in orbem terrarum (Sap. II, 24). Quia enim ipse coelum perdidit, condito homini invidit, et damnationem suam perditus adhuc alios perdendo cumulavit. Dicendum est invidis quia dum se ista intrinsecus peste consumunt, etiam quidquid in se aliud boni habere videntur interimunt. Unde scriptum est: Vita carnium sanitas cordis. Putredo ossium invidia (Proverb. XIV, 30). Per livoris vitium ante Domini oculos pereunt, etiam quae humanis oculis fortia videntur. Ossa quippe per invidiam putrescere est quaedam etiam robusta deperire. Ille est vere humilis subjectus in bonis, qui non est defensor in malis; nam tunc de malis suis subjectus arguitur, et contra verba arguentis accenditur, quando et de bonis suis quasi humiliter titubat, per humilitatis voces ornari appetit, non doceri.

CAP. IV. De vita vel conversatione monachorum.---1. Omnes monachi saeculum relinquentes punire [Col. 1158A] flendo non desinunt quae deliquerunt. Gravi se moerore afficiunt, quia longe huc a facie Conditoris projecti, adhuc in aeternae patriae gaudiis non intersunt. De quorum corde bene per Salomonem dicitur: Cor, quod novit amaritudinem animae suae, in gaudio illius non miscebitur extraneus (Proverb. XIV, 10). Corda bonorum monachorum amaritudinem suam noverunt, quia aerumnam exsilii, qua projecti lacerantur, intelligunt, et quam sunt tranquilla quae perdiderunt, quam confusa in quibus deciderunt, sentiunt. Monachi, qui in amaritudine animae sunt, mori mundo funditus concupiscunt, ut sicut in saeculo ipsi nihil appetunt, ita jam a saeculo nulla obligatione teneantur (Greg., Moral. l. V, c. 3; Taio. II, 45).

2. Plerumque contingit ut jam monachus mundum non teneat mente, sed tamen mundus monachum quibusdam occupationibus astringat, et ipse quidem jam mundo mortuus est, sed ipsi mundus adhuc vivit. Adhuc namque mundus eum concupiscit, dum alio intentum in suis actionibus rapere contendit. Si uno [Col. 1158B] in loco sint mortuus, et vivens, etsi mortuus vivum non videt, vivens tamen mortuum videt. Si vero utrique sint mortui, alter alterum nequaquam videt. Itaque jam mundum non amat, sed tamen ab illo vel non volens amatur; etsi ipse velut mortuus mundum non videt, hunc tamen mundus adhuc non mortuus videt. Si vero nec ipse in amore mundum retinet, nec rursus a mundi amore retinetur, vicissim sibi utrique exstincti sunt, quia dum alter alterum non appetit, quasi mortuus mortuum non attendit. Cum hujus mundi gloria tristibus gementibusque tribuitur, poena se validissimi timoris 238 afficiunt; quia etsi ipsi mundum non tenent, adhuc tamen tales esse se metuunt, qui a mundo teneantur; quia nisi ei quantulumcunque viverent, hos ad usum suum procul dubio non amaret.

3. Mare enim viva corpora in semetipso retinet, nam mortua extra se protinus expellit. Nonnunquam monachi idcirco ad concepta desideria minime perveniunt, [Col. 1158C] ut, ipsa interveniente tarditate, ad eadem desideria laxato mentis sinu dilatentur. Quare quae extenuari fortasse impleta portant, magna dispositione agitur, ut repulsa multiplicius crescant. Plerique monachorum sic in praesens saeculum mortificari appetunt, ut jam perfecte, si liceat, Conditoris sui faciem contemplentur; sed eorum desiderium differtur, ut proficiat, et tarditatis suae sinu nutritur, ut crescat. In Canticis canticorum sponsa sponsi sui faciem anhelans clamat: In lectulo meo per noctes quaesivi quem diligit anima mea; quaesivi illum, et non inveni (Cant. III, 1). Abscondit se sponsus, cum quaeritur, ut non inventus ardentius quaeratur. Quare differtur quaerens sponsa ne inveniat, ut tarditate sua capacior reddita, multiplicius quandoque inveniat quod quaerebat. Cum spirituales monachi plene mortificationem suam appetunt, quanto fiunt viciniores ad finem, tanto se exhibent ardentiores in opere (Greg., ibid., c. 4, n. 6).

[Col. 1158D] 4. Laborando ergo non deficiunt, sed magis ad usum laboris crescunt; qui quoniam praemia propinquiora considerant, eo in opere delectabilius exsudant. Plerique monachorum, qui ab operibus mundi non corpore [Al., non torpore], sed virtute, sopiuntur, laboriosius dormiunt quam vigilare potuerunt, quia in eo quod actiones hujus saeculi deserentes superant, robusto conflictu quotidie contra semetipsos pugnant, ne mens per negligentiam torpeat, ne subacta otio ac desiderio ad desideria immunda frigescat, ne ipsis bonis desideriis plus justo inferveat, ne sub discretionis specie sibimet parcendo a perfectione languescat. Bonus monachus ab hujus mundi inquieta concupiscentia se penitus subtrahit, ac terrenarum actionum strepitum deserit, et per quietis studium, ejus mens virtutibus intenta, quasi vigilans dormit.

CAP. V. De humilitate vel opere monachorum.---1. Admonendus est monachus ut reverentiam habitatus sui in actu, in locutione, in cogitatione sua semper [Col. 1159A] circuminspiciat, ac ea quae mundi sunt perfecte deserat, et quod ostendit humanis oculis habitu, haec ante Domini oculos moribus praetendat. Omnes monachi qui in curis exterioribus spargi refugiunt, simplices in cogitatione atque in conscientiae suae habitatione consistunt (Taio, II, 46; Greg., Moral., V, c. 11, n. 20).

2. Hinc de Jacob scriptum est: Vir autem Jacob habitat simplex in tabernaculis (Gen. XXV, 27). In tabernaculis enim habitare sese perhibentur electi monachi, cum eis transitoria prosperitas arridet, favorem mundi quasi nescientes dissimulant, et forti gressu interius hoc, unde exterius sublevantur, calcant. Saepe bona agentes monachi paterna adhuc flagella sentiunt, ut tanto perfectiores ad haereditatem veniant, quanto eos pie feriens disciplina quotidie [Al., etiam de] minimis purgat.

CAP. VI. De tepiditate vel otio monachorum.---1. Nonnulli monachorum mundi quidem actiones [Col. 1159B] fugiunt, sed nullis virtutibus exercentur. Hi nimirum tepore, non studio, dormiunt, et idcirco in terra conspiciunt, quia caput non in Lapide, sed in terra posuerunt. 239 Plerumque monachis contingit ut quanto securius ab externis actionibus cessant, tanto latius immundae in se cogitationis strepitum per olium congerant. Unde sub Judaeae specie per prophetam torpens otio anima defletur, cum dicitur (Thren. I, 7): Viderunt eam hostes, et deriserunt Sabbata ejus (Taio, II, 49; Greg., Moral., V, 31. n. 5.).

2. Plerumque praecepto legis ab exteriori opere in Sabbato cessatur. Hostes ergo Sabbata videntes irrident, cum maligni spiritus ipsa vacationis otia ad cogitationes illicitas pertrahunt, ut unaquaeque anima, quo remota ab externis actionibus Deo creditur servire, eo magis tyrannidi illicitae famuletur. Per sapientissimum Salomonem dicitur (Proverb. XVIII, 9): Qui mollis et dissolutus est in opere suo, frater est dissipantis sua opera (Greg. Reg. past., p. III, c. 34).

[Col. 1159C] 3. Inchoata bona fortis operantis manus ad perfectionem non sublevat, si operandi ipsa remissio contra hoc quod operatum est pugnat. Si, quod mortis [Gr. Ed., si enim quod mortuum] in nobis est ad vitam non accenditur, hoc etiam exstinguitur, quod quasi adhuc vivum tenetur. In hoc mundo humana anima quasi more navis est contra ictum fluminis conscendentis. Uno in loco stare nequaquam permittitur, quia ad ima relabitur, nisi ad summa conetur.

CAP. VII. De adhibendis pro corporis necessitate subsidiis.---1. Cum naturae nostrae necessitatibus plerumque, plusquam expedit, deseruimus, mentisque curam negligimus, ex miseria negligentiae infirmitatisque nostrae addimus squalorem culpae. Necessitates praesentis saeculi hoc habere valde periculosum solent, quod saepe in eis minime discernitur quid circa illas per utilitatis studium, et quid per voluptatis vitium agatur. Infirmitati naturae nostrae negligentiam relaxare nihil est aliud quam calamitatis [Col. 1159D] miseriam addere, atque actionum [Al., infirmitatem . . . per negligentiam . . . atque vitiorum] squalorem ex eadem miseria multiplicare (Greg., Moral. XX, 14, n. 28; Taio. III, 12).

2. Sancti viri in omne quod agunt studiosissima intentione discernunt, ne quid plus ab eis naturae suae infirmitas quam sibi debetur exigat, ne sub necessitatis tegmine in eis vitium voluptatis excrescat. Electi viri aliud ex infirmitate, aliud ex tentationis suggestione sustinent, et quasi quidam rectissimi arbitri [Al., arbitres] inter necessitatem voluptatemque constituti, hanc consolando et sublevando, illam premendo frenant. Unde fit ut etsi infirmitatis suae calamitatem tolerant, tamen ad squalorem miseriae per negligentiam non descendunt.

3. Hoc ipsum enim esse in calamitate est necessitates naturae ex carnis corruptibilis infirmitate sustinere. Praesentis vitae necessitates cupiebat evadere qui dicebat: De necessitatibus meis eripe me (Psal. [Col. 1160A] XXIV, 17). Sciebat enim plerumque voluptatum culpas (ex necessitatum) occasione prorumpere, et ne quid sponte illicitum admitteret, hoc ipsum satagebat evelli, quod nolens ex radice tolerabat.

4. Plerique cum tegendis membris vestimenta quaerunt, non solum quae legant, sed etiam quae extollant, expetunt; et contra torporem frigoris non solum quae per pinguedinem muniant, sed etiam quae per mollitiam delectent; non solum quae per moltitiem tantum mulceant, sed etiam quae per colorem oculos seducant. De his ergo necessitatibus liberari Psalmista desiderans, ait: De necessitatibus meis eripe me. Necessitatis enim 240 causam in usum voluptatis vertere, quid est aliud quam calamitati suae squalorem miseriae sociare?

5 Plerumque replemus refectionibus corpus, ne extenuatum deficiat; extenuamus abstinentia, ne nos repletum premat; vegetamus motibus, ne situ immobilitatis iniereat; sed citius hoc collocando sistimus, [Col. 1160B] ne ipsa sua vegetatione succumbat; adjumento hoc vectis tegimus, ne frigus interimat. Et quae sunt adjuncta [Al., et quaesita adjumenta] projicimus, ne calor exurat. Tot ergo diversitatibus occurrentes, quid agimus, nisi corruptibilitati servimus, ut saltem multiplicitas impensi obsequti corpus sustineat, quod anxietas infirmae mutabilitatis gravat (Greg., Moral., IV, 34, n. 68)

CAP. VIII. De electis inter tumultus reproborum bene viventibus.---1. Querimur plerique cur non omnes boni sunt qui nobiscum vivunt? Mala proximorum ferre nolumus. Omnes sanctos jam debere esse decernimus, dum esse nolumus quod ex proximis portemus. Sed hac in re luce clarius patet, dum malos portare renuimus, quam multum adhuc ipsi de bono minus habeamus. Neque enim perfecte bonus est, nisi qui fuerit et cum malis bonus. Beatus Job de semetipso asserit dicens: Frater fui draconum, et socius struthionum (Job. XXX, 29). Hinc Paulus apostolus discipulis dicit (Philipp. II, 15): In medio [Col. 1160C] nationis pravae et perversae, inter quos lucetis sicut luminaria in mundo (Taio. III, 15; Greg. I, in Ezech., hom. 9, n. 22).

2. Hinc Petrus pastor gregis dominici ait: Justum Lot oppressum a nefandorum impudica conversatione eripuit; aspectu enim et auditu justus erat, habitans apud eos qui de die in diem animam justi iniquis operibus cruciabant (II Petr. II, 7). Dum de vita proximorum saepe querimur, mutare locum cupimus, conamur secretum vitae remotioris eligere habitaculum, videlicet ignorantes quia si desit sanctus Spiritus, non adjuvat locus. Lot denique in Sodomis sanctus exstitit, sed in monte peccavit. Quia autem loca mentem non muniunt, ipsi humani generis primus parens testatur, qui et in paradiso graviter cecidit.

3. Sed minus sunt omnia quae loquimur ex terra, nam si locus salvare potuisset, Satan de coelo non caderet. Psalmista David ubique in hoc mundo tentationes esse conspiciens, quaesivit locum quo fugeret, [Col. 1160D] sed sine Deo non potuit munitum invenire. Ex qua re et ipsum sibi locum fieri petiit, propter quem locum quaesivit, dicens: Esto mihi in Deum protectorem, et in locum munitum, ut salvum me facias (Psal. XXX, 3). Sicut gravioris culpae est inter bonos bonum non esse, ita immensi est praeconii bonum etiam inter malos exstiti se.

CAP. IX. De passione electorum et compassione proximorum.---1. Sancti viri tribulationum bello deprehensi, uno eodemque tempore alios ferientes atque alios suadentes ferunt. Illis opponunt scutum patientiae, illis jacula intorquent doctrinae. Ad utrumque pugnandi modum mira virtutis arte electi virise erigunt, quatenus et interius sapienter doceant, et foras fortiter adversa contemnant. Hos docentes corrigant, illos tolerantes premant. Electi viri insurgentes hostes patiendo despiciunt, infirmantes vero cives compatiuntur ad salutem. Illis resistunt, ne et alios subtrahant; de istis metuunt, ne vitam rectitudinis [Col. 1161A] funditus perdant (Taio, III, 35; Greg., Moral., III, 21, n. 39).

241 2. Pensetur cujus laboris sit Paulum apostolum uno eodemque tempore et foris adversa tolerare, et intus infirma protegere. Foris pugnas patitur, quia verberibus scinditur, catenis ligatur; intus metum tolerat, quia passionem suam non sibi, sed discipulis obesse formidat. Aliorum casus Apostolus in propria passione metuebat, ne, dum et ipsum discipuli afflictum pro fide verberibus agnoscerent, fideles se profiteri recusarent. Unde et eisdem scribit, dicens: Nemo moveatur in tribulationibus istis. Ipsi enim scitis quod in hoc positi sumus (I Thess. III, 3).

3. O immensa [Ed. Gr., immensae] charitatis viscera Pauli apostoli! Despicit passiones, quas ipse patitur, et curat ne quid pravae persuasionis discipuli in corde patiantur. In se contemnit vulnera corporis, et in aliis vulnera medetur cordis. Dum viri fortes in acie assistunt, illic jaculis [Col. 1161B] adversantia pectora feriunt; hinc scuto postpositos debiles tuentur, atque ita utrobique velocitate circumspectionis invigilant, quatenus et ante se audaces confodiant, et post se trepidos a vulnere defendant.

CAP. X. De discretione.---1. Magnum est disciplinae magisterium subtilitas discretionis, quatenus quisque rector culpas delinquentium discrete noverit parcere, et pie resecare. Qui autem sic dimittunt peccata, ut non corrigant, aut sic quasi corrigendo feriunt, ut non dimittant, discretionis spiritum non habent. Scriptum in libro Genesis est: Si recte offeras, et recte non dividas, peccasti (Gen. IV, 7, sec. LXX). Recte offertur, cum recta intentione quid agitur; sed recte non dividitur, si non hoc quod pie agitur etiam subtiliter discernatur. Oblata recte dividere, est quaelibet bona nostra studia discernendo pensare. Quare nimirum qui agere dissimulat, etiam recte offerens peccat (Greg. II in Ezech., hom. 9, [Col. 1161C] n. 20; Taio, III, 42; Greg. Mor. III, 13).

2. Saepe quod bono studio gerimus, dum discernere caute negligimus, quo judicetur fine nescimus. Quare nonnunquam hoc fit reatu [Al., reatus] criminis, quod putatur causa virtutis. Recte ergo offerimus, cum bono studio bonum opus agimus; sed recte non dividimus, si habere discretionem in bono opere postponamus. Ille enim angustam viam ingreditur, qui in cunctis quae agit discretionis subtilitate sollicite coarctatur. Nam qui pro voluntate propria secura mente se dilatat, angustae sibi portae aditum damnat. Sancta Ecclesia, quae ex causis singulis tentamenta prodeant per discretionem conspicit, et ventura vitiorum bella ex alto deprehendit (Greg., I in Ezech., hom. 2, n. 12; Moral. XXVIII, 11, n. 26).

CAP. XI. De poenitentia.---1. Omnis peccator in poenitentia duplum habere gemitum debet; nimirum, quia et bonum quod oportuit non fecit, et malum quod non oportuit fecit. Cum ad bona opera [Col. 1161D] non assurgimus, necesse est ut nosmetipsos dupliciter defleamus, quia et recta non fecimus, et prava operati sumus. Per beatum Moysen unus turtur pro peccato, alter vero offerri in holocaustum jubetur (Levit. V, 7). Holocaustum namque totum incensum dicitur. Unum ergo turturem pro peccato offerimus, cum pro culpa gemitum damus; de altero holocaustum facimus, cum pro eo quod bona negleximus [Al., negligimus], nosmetipsos funditus succendentes igne doloris ardemus (Taio III, 47; Greg., Moral. XXXII, 3, n. 4).

2. Beatus Job per flagella proficiens, et a semetipso in magna sui redargutione dissentiens, dicit: Idcirco ipse me reprehendo et ago poenitentiam 242 in favilla, et cinere (Job. XII, 6). In favilla enim et cinere poenitentiam agere est, contemplata summa essentia, nihil aliud quam favillam se cineremque cognoscere. In cilicio asperitas et punctio peccatorum, in cinere autem pulvis ostenditur mortuorum. [Col. 1162A] Quare idcirco utrumque hoc adhiberi ad poenitentiam solet, ut in punctione cilicii cognoscamus quid per culpam fecimus, et in favilla cineris perpendamus quid per judicium facti sumus. Considerentur ergo in cilicio pungentia vitia. Consideretur in cinere per mortis sententiam subsequens justa poena vitiorum, quia propter peccatum carnis contumeliae surrexerunt.

3. Videat homo in asperitate cilicii superbiendo quid fecit, videat in cinere usquequo peccando pervenit. Quasi quodam cilicio peccator pungitur, dum in mente sua asperis redargutionum stimulis confringitur [Al., confricatur]. In cinere autem agit poenitentiam, qui ex primo peccato quid per justum judicium factus sit solerter attendit. In tenebras diem vertimus (Job. III, 4), cum nosmetipsos districte punientes ipsa delectationis pravae blandimenta per districtae poenitentiae lamenta cruciamus. Quare flendo insequimur quidquid in corde tacti [Al., taciti] [Col. 1162B] ex delectatione peccamus. Omnipotens Dominus subtiliter acta nostra considerat, et tamen haec poenitentibus misericorditer relaxat; qui et duritiam in peccantibus conspicit, sed tamen hanc praeveniente gratia (ad poenitentiam) emollit (Greg., Moral., IV, 14, n. 26).

4. Culpas nostras Dominus enumerat, cum nos ipsos ad singula quae fecimus deflenda convertit; quas misericorditer relaxat, quia eas dum nos punimus, ipse nequaquam in extremo examine judicat, Paulo attestante, qui ait: Si nosmetipsos dijudicaremus, non utique judicaremur (I Cor. XI, 31). Quod exterius agimus, nisi poenitentia interveniente diluamus, in secreto judiciorum Dei sub quadam occultatione servatur, ut quandoque etiam de sigillo [Al., de sacculo] secreti exeat ad judicii publicum. Cum vero pro malis quae fecimus disciplinae flagello atterimur, et haec per poenitentiam deflemus, iniquitatem nostram signat, et curat, quia nec inulta hic deserit, nec in judicio punienda reservat (Greg., [Col. 1162C] Moral., XII, 17, n. 21).

5. Beatus Job, humani generis assumens personam, dicit: Signasti quasi in sacculo delicta mea (Job. XIV, 17). Peccata nostra signantur in sacculo, cum mala quae fecimus, sollicito semper corde pensamus. Quid namque est cor hominis, nisi sacculus Domini, ubi dum studiose conspicimus per quanta deliquimus, peccata nostra quasi in Domini sacculo signata portamus, quia culpas quas nos intuendo et poenitendo cognoscimus, pius nobis conditor relaxat. Recte post signata in sacculo delicta dicitur: sed curasti iniquitatem meam. Ac si aperte dicat: Quae modo signas, ut poenitendo videam, agis procul dubio ne in retributione videantur.

CAP. XII. De confessione peccatorum.---1. Humilitatis testimonia sunt, et iniquitatem suam quemquam cognoscere, et cognitam voce confessionis aperire. Usitatum humani generis vitium est, et labendo [Gr. Ed., latendo] peccatum committere, [Col. 1162D] et commissum non confitendo prodere, sed negando defendere, atque convictum defendendo multiplicare. Ex illo quippe lapsu primi hominis haec augmenta nequitiae ducimus, ex quo ipsam radicem traximus culpae. Ad hoc primus 243 homo requisitus fuerat, ut peccatum quod transgrediendo commiserat confitendo deleret; et interrogatur ubi esset (Gen. III, 10), ut perpetratam culpam respiceret, et confitendo cognosceret quam longe a conditoris sui facie abesset (Taio, III, 48; Greg. Moral., XXII, 15, n. 30).

2. Indicia verae confessionis sunt, si cum quisque se peccatorem dicit, id de se dicenti etiam alteri non contradicit. Scriptum est: Justus in principio accusator est sui (Proverb. XVIII, 17). Non magis peccator, sed justus videri appetit, cum peccatorem se quisque nullo arguente confitetur. Confessionis veritatem probat, cum alter malum quod fecimus increpat. Quod si superbe defendimus, liquet quia [Col. 1163A] peccatores nos ex nobis ficte dicebamus. Curandum summopere est ut mala quae fecimus, et sponte fateamur, et haec aliis arguentibus non negemus. Superbiae quippe vitium est, ut quod se fateri quisque quasi sua sponte dignatur, hoc sibi dici ab aliis dedignatur. Pignus debitoris est confessio peccatoris. A debitore enim pignus accipitur, cum a peccatore jam peccati confessio tenetur.

CAP. XIII. Quot sint genera somniorum.---1. Sciendum magnopere est quod sex modis tangunt animum imagines somniorum. Aliquando namque somnia ventris plenitudine, vel inanitate, aliquando vero illusione, aliquando cogitatione simul et illusione, aliquando revelatione, aliquando autem cogitatione simul et revelatione generantur. Sed duo quae prima diximus, omnes experimento cognoscimus. Subjuncta autem quatuor in sacrae Scripturae paginis invenimus. Somnia etenim si plerumque ab occulto hoste prae illusione fierent [Forte, non fierent], nequaquam hoc vir Sapiens indicaret, dicens: Multos errare fecerunt [Col. 1163B] somnia, et illusiones vanae (Eccli. XXXIV, 7), vel certe: Non augurabimini, nec observabitis somnia (Levit. XIX, 26). Quibus profecto verbis, cujus sint detestationis ostenditur quae auguriis conjunguntur (Greg., Moral. VIII, 4, n. 42; Taio IV, 7).

2. Rursum, nisi aliquando ex cogitatione simul et illusione procederent, Salomon minime dixisset: Multas curas sequuntur somnia (Eccle. V, 2). Nisi aliquando somnia ex mysterio revelationis orirentur, Joseph praeferendum se fratribus per somnium non videret (Gen. XXXVII, 7), nec Mariae sponsum, ut ablato puero, in Aegyptum fugeret, per somnium Veritas admoneret (Matth. II, 13, 14). Rursum, nisi aliquando somnia cogitatione simul et revelatione procederent, nequaquam Daniel propheta Nabuchodonosor visionem disserens, a radice cogitationis inchoasset, dicens: Tu rex cogitare coepisti in stratu tuo quid esset futurum post haec (Dan. II, 29). Quare qui revelat mysteria ostendit tibi quae ventura [Col. 1163C] sunt.

3. Quare paulo post: Videbas, et ecce quasi statua una grandis; statua illa magna, et statura sublimis stabat contra te, et caetera. Daniel itaque dum somnium et implendum reverenter insinuat, et ex qua ortum sit cogitatione manifestat, patenter ostendit quia hoc plerumque ex cogitatione simul et revelatione generetur. Cum somnia tot rerum qualitatibus alternent, tanto eis credi difficilius debet, quanto et ex quo impulsu veniant facilius non elucet. Sancti viri inter illusiones atque revelationes ipsas visionum voces aut imagines quodam intimo sapore discernunt, ut sciant, vel quid a bono spiritu percipiant, vel quid ab illusione [Al., illusore] patiantur (Greg. Dialog. IV, c. 48).

244 4. Si erga somnia mens cauta non fuerit, per deceptorem spiritum multis se vanitatibus immergit; qui nonnunquam solet multa vera praedicere, ut ad extremum valeat animam ex una aliqua [Col. 1163D] falsitate laqueare. Saepe malignus spiritus his quos amore vitae praesentis vigilantes inspicit [Al., intercipit], prospera etiam dormientibus promittit, et quos formidare adversa considerat, eis haec durius somnii imaginibus intentat, quatenus indiscretam mentem diversa qualitate afficiat, eamque aut spe sublevans, aut deprimens timore, confundat (Greg., Moral. VIII, 24, n. 43).

5. Saepe antiquus hostis etiam sanctorum corda afficere somniis nititur, ut ab intentione cogitationis solidae ad tempus saltem momentumque devientur, quanquam ipsi protinus animum ab illusionibus imaginationis discutiant; sed hostis insidians, quod eos vigilantes minime superat, eos dormientes gravius impugnat. Humani generis hostem maligne agere etiam per somnia superna dispensatio benigne permittit, ne in electorum cordibus ipse saltem a passionis praemio somnus vacet.

CAP. XIV. De nocturnis illusionibus.---1. Nocturnum [Col. 1164A] est somnium tentatio occulta, per quam tenebrosa cogitatione turpe aliquid corde concipitur, quod tamen corpore non expletur. Somnio nocturno pollutus egredi extra castra per Legem praecipitur (Deut. XXIII, 10), quia videlicet dignum est ut qui immunda cogitatione polluitur indignum se cunctorum fidelium societatibus arbitretur, culpae suae meritum ante oculos ponat, et ex bonorum se aestimatione despiciat (Taio, IV, 8; Greg., Moral. IX, c. 55; n. 84).

2. Nocturno pollutus somnio post occasum solis aqua lotus ad castra per Legem redire praecipitur, quia necesse est ut, defervescente tentationis ardore, unusquisque fiduciam iterum erga societatem bonorum sumat. Post lavationem aquae, occumbente sole, ad castra revertitur qui post lamenta poenitentiae, frigescente flamma cogitationis illicitae, ad fidelium merita persumenda [Al., praesumenda] reparatur; ut jam se a caeteris longe esse non aestimet, qui mundum [Col. 1164B] se per obitum intimi ardoris gaudet.

CAP. XV. De multimodis argumentationibus Satanae.---1. Per argumenta pestifera antiquus hostis calliditatis suae vires erigit, et fluxa mortalium corda corrumpit, unde voce dominica dicitur ad beatum Job: Nervi testiculorum ejus perplexi sunt (Job XL, 12). Testes ejus sunt suggestiones pravae, quibus in (mentis) corruptione fervescit, atque in constuprata anima iniqui operis prolem gignit. Testiculorum Vehemoth nervi perplexi sunt, quia suggestionum illius argumenta vehementius alligantur, ut plerosque ita peccare faciant, quatenus si fortasse peccantem fugere appetant, hoc sine alio peccati laqueo non evadant, et culpam faciant, dum vitant; ac nequaquam se ab una valeant solvere, nisi in alia consentiant ligari (Taio, IV, 9; Greg., Moral. XXXII, 20, n. 35).

2. Aliquando quisque cuncta quae mundi sunt deserens, ac per omnia frangere proprias voluntates quaerens, alieno se subdere regimini appetit. Sed [Col. 1164C] eum qui sibi ad Dominum praeesse debeat minus cauta inquisitione discernit, cui fortasse is qui sine judicio eligitur, cum praeesse jam coepit, agere quae Dei sunt prohibet, quae mundi sunt jubet. Pensans itaque subditus, vel quae sit culpa inobedientiae, vel quod contagium saecularis vitae, et obedire trepidat, et non obedire formidat, ne 245 aut obediens, Deum in suis praeceptis deserat, aut rursum non obediens, Deum in electo priore contemnat.

3. Aperte ergo iste per indiscretionis suae vitium perplexis testiculorum Vehemoth nervis astringitur, quia aut obtemperans, aut certe non obtemperans, ligatur in culpa transgressionis. Studebat proprias voluntates frangere, et curat eas etiam, contempto priore, solidare. Decrevit mundum funditus relinquere, et ad curas mundi ex aliena voluntate compellitur redire. Est quoddam argumentum, quod ad destruendum Satanae versutias utiliter fiat, ut cum mens inter minora et maxima peccata constringitur, [Col. 1164D] si omnino nullus sine peccato evadendi locus vel aditus patet, minora semper eligantur, quia et qui murorum undique ambitu, ne fugiat, clauditur, ibi se in fugam praecipitat ubi brevior murus invenitur.

CAP. XVI. De multimodis vitiis.---1. Antiquus hostis tentationis suae vulnere ab omni parte impetit. Saepe enim dum gula restringitur, ut libido subigatur, inanis gloriae aculeus mentem pulsat. Si autem corpus abstinentiae afflictione non atteritur, contra mentem libidinis flamma se excitat. Saepe dum servare parcimoniam nitimur, ad tenaciam labimur. Et saepe dum possessa effuse tribuimus, ad avaritiam ducimur, quia rursum colligere quaerimus quod tribuamus. Omne peccatum hostis quidem callidus suadet, sed nos ejus suasionibus consentiendo, assidue peccata perpetrando cumulamus. Plerique dum vitiorum turbas vel desideriorum carnalium intra se excitant, prostratam mentem pede miserae frequentationis [Col. 1165A] calcant (Taio, IV, 10; Greg., Moral. XIII, 16, n. 19; IV, 30, n. 57).

2. Alius juri se luxuriae subdit, atque ante mentis oculos schemata turpium pertractationum [Al., perpetrationum] fingit; et cum effectus non tribuitur operis, hoc crebrius agitur intentione cogitationis. Voluptatis perfectio quaeritur, et concussus enormiter animus hinc inde, et sollicitus, et caecatus occasionem nequissimae expletionis rimatur. Mens itaque haec quasi quemdam populum patitur, quae insolenti vitiorum tumultu vastatur.

3. Alius irae se dominio stravit, et quid in corde nisi jurgia [Al. add. etiam], quae desunt, peragit? Hic saepe praesentes non videt, absentibus contradicit. Intra semetipsum contumelias profert et recipit; receptis autem durius respondet; et cum qui obviet nullus adsit, magnis clamoribus rixas in corde componit. Turbam itaque hic intus sustinet, quem pondus vehemens inflammatae cogitationis premit.

[Col. 1165B] 4. Alius juri se avaritiae tradit, et fastidiens propria, aliena concupiscit. Hic plerumque, concupita adipisci non valens, dies quidem in otio, noctes vero in cogitatione versat. Torpet ab utili opere, quia fatigatur illicita cogitatione. Consilia multiplicat, et sinum mentis cogitationum inventionibus latius expandit. Nonnunquam cupiditate alienae rei humanus animus victus jam quasi quae concupierat possidet, et quasi ad meliorem speciem impulsu cogitationis adducit. Sed mox insidias invidentium considerat, et quid contra se jurgii moveatur pensat. Exquirit quid respondeat, et cum rem nullam teneat, jam in defensione rei pugnat. Quamvis ergo nihil de concupita re ceperit, habet tamen in corde 246 jam fructum concupiscentiae, laborem rixae. Graviter itaque quasi populo premitur, qui instigantis avaritiae tumultu vastatur.

5. Alius tyrannidi superbiae subjicitur, et cor miserum dum contra homines erigit, vitio substernit. [Col. 1165C] Honorum sublimium infulas appetit, exaltari successibus exquirit; totumque quod esse desiderat sibi apud semetipsum cogitationibus depingit. Jam quasi tribunali praesidet. Jam sibi parari obsequia subjectorum videt. Jam quasi caeteris eminet. Jam aliis mala irrogat; aliis, quia irrogaverunt, recompensat. Jam apud semetipsum stipatus cuneis ad publicum procedit, et quibus obsequiis fulciatur conspicit.

6. Homo vitiis subditur, dum in multis phantasmatibus inani cogitatione huc illucque versatur. Alia conculcat, alia sublevat. Jam de conculcatis satisfacit odiis, et de sublevatis recipit favorem. Qui igitur tot phantasmata cordi imprimit, quid iste aliud quam quasi somnium vigilans videt? Dumque tot rerum causas quas fingit tolerat, nimirum intrinsecus natas ex desideriis turbas portat. Plerumque homo dum familiariter vitiis jungitur, eorum procul dubio causis implicatur, quibus saepe consentit in illicitis, et mala quae propter semetipsum non appetit, committit [Col. 1165D] propter altera quae non dereliquit.

CAP. XVII. De nonnullis vitiis quae virtutes se esse simulant.---1. Plerumque vitia virtutes se esse mentiuntur. Nam saepe sub parcimoniae nomine se tenacia palliat, contraque se effusio sub appellatione largitatis occultat. Saepe inordinata remissio pietas creditur, et effrenata ira spiritualis zeli virtus existimatur. Et saepe praecipitata actio velocitatis efficacia, atque agendi tarditas gravitatis consilium putatur. Necesse est ut electus quisque virtutes ac vitia vigilanti cura discernat, ne aut cor tenacia occupet, et parcum se videri in dispensationibus exsultet, aut cum effuse quid fuerit perditum, largum se, quasi miserando, glorietur, aut remittendo, quod ferire debuit, ad aeterna supplicia subditos pertrahat. aut immaniter feriendo, quod delinquitur, ipse gravius delinquat, aut hoc, quod agi recte ac graviter potuit, immature perveniens leviget, aut bonae actionis meritum differendo ad deteriora permutet. [Col. 1166A] Aliquando discretionis imaginem oculis hominum immundus spiritus objicit, et ad indiscretionis laqueos perducit. Sicut est cum impulsu ejus pro infirmitate nobis plus alimentorum quam discreta concedimus, sed indiscrete contra nos bella carnis excitamus (Taio, IV, 11; Greg., reg. past. p. II, c. 9, Moral. III, 36, n. 68).

2. Aliquando humani generis adversarius imaginem humilitatis ostentat, ut effectum utilitatis [Al., affectum humilitatis] subtrahat. Sicut est cum quosdam plus quam sunt infirmos atque inutiles sibimetipsis asserit, ut dum se nimis indignos considerant, res in quibus prodesse proximis poterant, ministrare pertimescant. Diversa [Al., universa] vitia, quae sub specie virtutum antiquus hostis occultat, valde subtiliter manus compunctionis examinat. Qui enim veraciter intus dolet, quae agenda foras, quae non agenda sint, fortiter praevidet. Si forti studio nos contra vitiorum incentiva stringimus, [Col. 1166B] ipsa etiam vitia ad usum virtutis immutamus. Nonnullos ira possidet; sed hanc dum rationi subjiciunt, in sancti zeli mysterium vertunt. Nonnullos superbia 247 erigit, sed dum divinae fortitudini animum inclinant, hanc ad defensionem justitiae in vocem liberae auctoritatis commutant. Saepe dumcastitatis munditia quisque extollitur, sorde avaritiae foedatur, et dum virtute largitatis speciosus ostenditur, luxuriae maculis inquinatur; dumque castitatis atque largitatis decore vestitur, velut ex zelo justitiae, crudelitatis atrocitate fuscatur.

CAP. XVIII. Quod ex virtutibus virtutes, et ex vitiis vitia oriantur.---1. Omnes virtutes in conspectu Conditoris vicaria ope se sublevant; ut quia una virtus sine alia vel nulla est omnino, vel minima, vicissim sua conjunctione fulciantur. Nulla bona sunt caetera, si occulti Judicis oculis castigatis testimonio non approbantur, si vel castitatem humilitas deserat, vel humilitatem castitas relinquat, apud auctorem humilitatis et munditia prodesse nihil [Col. 1166C] praevalet, vel superba castitas, vel humilitas coinquinata. Cum dominio vitiorum contradicimus, iniquitati, quae nos a Domino separat, reluctamur; cum consuetudini violenter resistimus, et, desideria perversa calcantes, contra hanc jus nobis libertatis ingenitae vindicamus, acerrimo conflictui resistimus; cum culpas poenitendo percutimus, et maculas sordium fletibus lavamus, et fortiter contra vitia reluctamur (Taio, IV, 12; Greg., Moral. XXI, 3, n. 6).

CAP. XIX. De cogitationibus noxiis et innoxiis.---1. Plerumque ex bonis operibus discimus quantam vitae munditiam in cogitatione construamus; pene cuncta bona opera ex cogitatione prodeunt, sed sunt nonnulla cogitationis acumina, quae ex operatione nascuntur; nam sicut ab anima opus sumitur, ita rursus ab opere animus eruditur. Valde necesse est ut cum cogitatio extra usum ducitur, protinus mentis oculus ad opera transacta revocetur. Ac penset quisquis quid subjectus egerit, et repente cognoscet. [Col. 1166D] Saepe misericors Dominus eo citius peccata cordis abluit, quo haec exire ad opera non permittit; et cogitata nequitia tanto citius solvitur, quanto effectu operis districtius non ligatur. Per egregium Psalmistam dicitur (Psal. XXXI, 5): Dixi: Pronuntiabo adversum me injustitias meas Domino, et tu remisisti impietates cordis mei (Taio, IV, 13; Greg., Moral. X, 15, n. 26; Reg. past. p. III, c. 29).

2. Qui enim impietatem cordis subdidit, quia cogitationum injustitias pronuntiare velit, indicavit, dum ait: Dixi, pronuntiabo, atque illico adjungit: Et tu remisisti. Quam sit de cogitationibus facilis venia, ostendit, qui dum se aliquid adhuc promittit petere, hoc quod se petere promittebat obtinuit. In sola nonnunquam cogitatione delinquitur, et quia usque ad opus non venit culpa, usque ad cruciatum non pervenit poenitetia; sed cogitata afflictio mentem citius tergit quam nimirum tantummodo cogitata iniquitas polluit. Idem Psalmista ait: (Psal. XXXVII, [Col. 1167A] 6): Computruerunt, et deterioraverunt cicatrices meae a facie insipientiae meae (Greg., Moral. IX, 55, n. 83).

3. Saepe namque hoc, quod a conspectu judicis jam fletu interveniente deletum est, ad animum per cogitationem redit, et devicta culpa ad delectationem rursus inserpere nititur, atque in antiquo certamine rediviva pulsatione reparatur, ita ut quod prius egit in corpore, hoc importuna cogitatione postmodum verset in mente. Sancti viri, qui exterioribus ministeriis deservire officii necessitate coguntur, studiose semper ad cordis secreta refugiunt, ibique cogitationis intimae cacumen ascendunt, 248 et legem quasi in monte percipiunt, dum, postpositis tumultibus temporalium actionum, in contemplationis suae vertice supernae voluntatis sententiam perscrutantur. Saepe corda justorum subortae cogitationes polluunt, et temporalium rerum delectationem tangunt. Sed dum citius manu sacrae discretionis abiguntur, festine agitur, ne cordis faciem caligo tentationis operiat, quae hanc jam illicita delectatione tangebat [Col. 1167B] (Greg., Moral. XXIII, 20, n. 38; Ibid., XVI, 42, n. 53).

4. Nonnunquam in ipso orationis nostrae sacrificio importunae se cogitationes ingerunt, quae hoc rapere, vel maculare valeant, quod in nobis Domino flentes immolamus. Abraham patriarcha, cum ad occasum solis sacrificium offerret, insistentes aves pertulit, quas studiose, ne oblatum sacrificium raperent, abegit. Sic nos dum in ara cordis holocaustum Domino offerimus, ab immundis hoc volucribus custodiamus, ne maligni spiritus et perversae cogitationes rapiant, quod mens nostra offerre se Domino sperat. Cum intentionem nostram nequaquam potestas divini adjutorii deserit, quasi sacrificium super petram positum angelus virga contingit.

5. De petra enim ignis exit, et jus, pellem carnesque consumit, quia efflatus a Redemptore spiritus tanta cor nostrum flamma compunctionis concremat, ut omne quod in eo est illicitum, et operis et [Col. 1167C] cogitationis, exurat. Plerumque mentem hominis tumultus inanium cogitationum deprimunt: ira perturbat, et cum recedit ira, succedit inepta laetitia; luxuriae stimulis urgetur; aestu avaritiae longe lateque ad ambienda quae terrena sunt tenditur; et aliquando hanc superbia elevat, aliquando vero inordinatus timor infirmis deponit (Greg., Moral. XI, 44, n. 60).

CAP. XX. De superbia et vana gloria.---1. Occasio perditionis nostrae facta est superbia diaboli, et argumentum redemptionis nostrae inventa est humilitas Dei. Multis saepe superbia luxuriae seminarium fuit, quia dum eos spiritus quasi in altum erexit, eos caro in infimis mersit. Qui per superbiam in secreto cordis prius elevantur, postmodum publice corruunt, quia dum occultis intumescunt motibus cordis, apertis cadunt lapsibus corporis. Sic elati justa fuerant retributione feriendi, ut quia superbiendo se hominibus praeferunt, luxuriando usque [Col. 1167D] ad jumentorum similitudinem devolvantur. Cavendum nobis est, et omni custodia mens a superbiae tumore servanda; non enim ante oculos Dei vacuae transvolant cogitationes nostrae, et nulla momenta temporis per animum transeunt sine statu retributionis (Taio, IV, 14; Greg., Reg. past. p. III, c. 17; Moral. XXVI, 17, n. 28).

2. Si auctorem suum homo superbiendo contemnit, jure et a subjecta carne praelium suscipit; unde et ille primus inobediens, mox, ut superbiendo peccavit, pudenda contexit. Quia enim contumeliam spiritus Deo intulit, mox contumeliam carnis invenit, et qui auctori suo esse subditus noluit, jus carnis subditae, quam regebat, amisit, ut in se ipso videlicet inobedientiae suae confusio redundaret, et superatus disceret quod elatus amisisset. Cum res bona agitur, necesse est ut prius ejus elatio in corde vincatur, ne si a radice miserae intentionis prodeat, amaros nequitiae fructus producat. Cordis superbia [Col. 1168A] cum exterius usque ad corpus extenditur, prius per oculos indicatur. Ipsi quippe 249 per fastum tumorem inflati quasi ex sublimi respiciunt, et quo se deprimunt, altius extollunt (Greg., Moral. XXIII, 11, n. 20).

3. Plerumque elatos comitari solet liberae vocis assertio. Loquuntur quidem per superbiam elationis, et insipientiam locutionis, et tamen loqui se credunt per libertatem rectitudinis. Considerandum est quod plerumque elatos utilius corripimus, si eorum correptionibus quaedam laudum fomenta misceamus. Inferenda namque illis sunt aut alia bona, quae in ipsis sunt, aut dicendum certe quae poterant esse, si non sunt; et tunc resecanda sunt mala quae nobis displicent, cum prius ad audiendum placabilem eorum mentem fecerint praemissa bona, quae placent. Nam et equos indomitos blanda prius manu tangimus, ut eos nobis plenius postmodum per flagella subigamus; et amaro pigmentorum poculo mellis [Col. 1168B] dulcedo adjungitur, ne ea quae saluti profutura est in ipso gustu aspera amaritudo sentiatur; dum vero gustus per dulcedinem fallitur, humor mortiferus per amaritudinem vacuatur (Greg., Reg. past. p. III, c. 17).

4. In quibusdam elatis invectionis exordia permista sunt laude temperanda, ut dum admittunt favores quos diligunt, etiam correctiones recipiant quas oderunt. Superbi quippe eo ipso quo videri altius appetunt, a vera Dei essentia longe per elationem fiunt; subsistere etenim nequeunt, quia ab aeternae essentiae soliditate dividuntur; atque hanc primam ruinam tolerant, quia per privatam gloriam in semetipsis cadunt. Sicut per Psalmistam dicitur: Dejecisti eos, dum allevarentur (Psal. LXXII, 18), quia eo intrinsecus corruunt, quo male extrinsecus surgunt. Sic aurarum flatu stipula in altum rapitur, sed casu concito ad ima revocatur. Mens hypocritae nunquam vacat a malitiae cogitatione; nam sive terrena quaeque, seu laudem appetat, et aliis invidet, quae [Col. 1168C] sibi tribui anhelat, et tanto caeteros perversos ostendere molitur, quanto videri sanctior omnibus appetit, ut ex eo quod alii despicabiles fiunt, ipse reverentior semper appareat; unde fit ut de opinione proximi humana judicia linguae suae laqueos protendat, ut eorum, quibus placere appetit, solus aestimationem capiat. Contemnit quisque superbus reditum suum, desperat veniam, superbit in culpa; sed tamen testem suae nequitiae intus habet timorem; et quamvis parva videatur foras audaciter agere, de his tamen apud semetipsum cogitur trepidare (Greg., Moral. XVII, 8, n. 10).

CAP. XXI. De avaritia.---1. Avaritia est idolorum servitus (Ephes. V, 5), velut amphora os cordis in ambitu apertum tenens (Zach. V). Multi sensu torpent, sed in his quae appetunt avaritiae stimulis excitantur. Et qui ad bona videnda caeci sunt, excitantibus praemiis ad peragendum mala vigilantes fiunt. Per plumbi metallum, cujus natura gravis est [Col. 1168D] ponderis, peccatum avaritiae specialiter designatur, quod mentem, quam infecerit, ita gravem reddit, ut ad petenda sublimia attolli nequaquam possit. Sciendum est quod Sennaar latissima vallis est, quae linguarum facta diversitate destructa est, quae scilicet turris Babylon dicta est pro ipsa videlicet confusione mentium atque linguarum. Nec immerito ibi avaritia amphora ponitur, ubi Babylon, 250 id est, confusio aedificatur. Quia dum per avaritiam et impietatem certum est omnia mala exsurgere, recte et ipsa avaritia et impietas in confusione perhibentur habitare (Taio, IV, 15; Greg., Moral. XIV, 53, n. 63).

2. Aestu varitiae homines accensi eo majora de se opera humanis oculis ostendunt, quo ampliora sibi ab hominibus offerri munera appetunt. Qui augere opes ambit, vitare peccatum negligit, et more avium captus, cum escam terrenarum rerum avide concupiscit, quod stranguletur peccati laqueo, non [Col. 1169A] agnoscit. Qui in principio haereditari [Forte, haereditare] festinant, sortem sibi in novissima benedictionis amputant, quia dum per avaritiae nequitiam hic multiplicari appetunt, illic ab aeterno patrimonio exhaeredes fiunt. Cupiditas plerumque latenter oritur in mente, sed punctiones peccatorum omnium patenter producit in opere, quas videlicet punctiones ab hac radice surgentes statim praedicator egregius insinuat, dicens: Quam quidam appetentes erraverunt a fide, et inseruerunt se doloribus multis.

CAP. XXII. De iracundia.---1. Dum tranquillitatem mentis plerumque ira diverberat, dilaniatam quodam modo, scissamque perturbat, ut sibimetipsi non congruat, ac vim intimae similitudinis amittat. Per iram sapientia perditur, ut quid, quoque ordine agendum sit, omnino nesciatur. Sicut scriptum est: Ira in sinu stulti requiescit (Eccle. VII, 10), quia nimirum intelligentiae lumen subtrahit, cum mentem permovendo confundit. Per iram vita amittitur, etsi sapienter teneri videatur, sicut scriptum est: Ira [Col. 1169B] perdet etiam prudentes (Proverb. XV, 1). Quia scilicet confusus animus nequaquam explet, etiam si quid intelligere prudenter valet. Per iram justitia relinquitur, sicut scriptum est: Ira viri justitiam Dei non operatur (Jac. I, 20). Quia dum perturbata mens judicium suae rationis exasperat, omne quod furor suggerit rectum putat. Per iram gratia vitae socialis amittitur, sicut scriptum est: Noli esse assiduus cum homine iracundo, ne discas semitas ejus, et sumas scandalum animae tuae (Proverb. XXII, 24 seq.). Quia qui se ex humana ratione non temperat, necesse est bestialiter solus vivat (Taio, IV, 16; Greg., Moral. V, 45, n. 78).

2. Per iram concordia rumpitur, sicut scriptum est: Vir animosus parit rixas, et vir iracundus effundit peccata (Proverb. XV, 18). Iracundus quippe peccata effundit, quia etiam malos, quos incaute ad discordiam provocat, pejores facit. Per iram lux veritatis amittitur, sicut scriptum est: Sol non occidat [Col. 1169C] super iracundiam vestram (Ephes. IV, 26). Quia cum menti iracundia confusionis tenebras incutit, huic Deus radium suae cognitionis abscondit. Per iram sancti Spiritus splendor excluditur, ut juxta vetustam translationem scriptum est: Super quem requiescit spiritus meus, nisi super humilem, et quietum, et trementem sermones meos (Isai. LXVI, 2)? Cum enim humilem diceret, quietum protinus adjunxit. Si enim quietem mentis subtrahat suam, sancti Spiritus habitationem claudit. Spiritus sancti recessione animus per iracundiam vacuus ad apertam mox insaniam ducitur, et usque ad superficiem ab intimo cogitationum fundamento dissipatur; nam irae suae stimulis accensum cor palpitat, corpus tremit, lingua se praepedit, facies ignescit, exasperantur oculi, et nequaquam recognoscuntur noti: 251 ore quidem clamorem format, sed sensus quid loquitur ignorat.

3. In nullis itaque iste abreptitiis longe est, qui actionis suae conscius non est. Aliquando homo per [Col. 1169D] iracundiam manus non exerit, sed in maledictionis jaculum linguam vertit. Fratris namque interitum precibus exposcit, et hoc Deum perpetrare expetit quod ipse perversus homo facere vel metuit, vel erubescit; fitque ut voto et voce homicidium peragat etiam cum a laesione proximi manibus cessat. Aliquando ira, perturbato animo, quasi ex judicio silentium indicit, et quod foras per linguam non exprimit, intus deterius ignescit; ut iratus quisque collocutionem suam proximo subtrahat, et nihil dicendo quam sit aversus dicat. Et nonnunquam silentii severitas per disciplinae dispensationem geritur, si tamen sollicite in intimis discretionis forma servetur. Sciendum est quod nonnullos ira citius accendit, facilius deserit. Nonnullos quidem tarde commovet, sed diutius tenet. Plerumque iracundia accensi ignes, gravioribus durioribusque non dispares, accensionem tarde suscipiunt, sed tamen accensi semel difficilius exstinguuntur; et quia se [Col. 1170A] tardius in asperitatem concitant, furoris sui diutius ignem servant. Plerique hominum (quod est nequius) et citius iracundiae flammas accipiunt, et tardius deponunt. Nonnulli vero a se tarde suscipiunt, et citius amittunt. In quibus nimirum quatuor modis liquido lector agnoscet quia et ad tranquillitatis bonum ultimus plusquam primus appropinquat, et in malo secundum tertius superat.

CAP. XXIII. Qualiter ira reprimi debeat.---1. Duobus modis fracta possidere animum ira desuescit. Primus quippe est ut mens sollicita, antequam agere quodlibet incipiat, omnes sibi quas pati potest contumelias proponat, quatenus, Redemptoris sui probra cogitans, ad adversa se praeparet, quae nimirum venientia tanto fortior excipit, quanto se cautius ex praescientia armavit. Qui improvidus ab adversitate deprehenditur, quasi ab hoste dormiens invenitur, eumque citius inimicus necat, quia non repugnantem accipit [Al. perforat]. Nam qui mala imminentia per [Col. 1170B] sollicitudinem praevenit, sicque pernoctat, hostiles incursus quasi in insidiis vigilans exspectat; et inde ad victoriam valenter accingitur, unde valde nesciens deprehendi putabatur. Solerter animus ante actionis suae primordia cuncta debet adversa meditari, ut semper hoc cogitans, semper contra haec thorace patientiae munitus, et quidquid accesserit, providus superet, et quidquid non accesserit, lucrum putet. Secundus servandae mansuetudinis modus est, ut cum alienos excessus aspicimus, nostra, quibus in aliis excessimus, delicta cogitemus (Taio, IV, 17; Greg., Moral. V, 45, n. 81).

2. Considerata infirmitas propria mala nobis excusat aliena. Patienter namque illatam injuriam tolerat, qui pie meminit quod fortasse adhuc habeat in quo debeat ipse tolerari. Quasi aqua ignis exstinguitur, cum, surgente furore animi, cuique sua ad mentem culpa revocatur, quia erubescit peccata non parcere, qui vel Deo vel proximo saepe se recolit [Col. 1170C] parcenda peccasse. Solerter sciendum est quod alia est ira quam impatientia excitat, alia quam zelus format. Illa ex vitio, haec ex virtute generatur. Si nulla ira ex virtute surgeret, divinae animadversionis 252 impetum Phinees per gladium non placasset. Hanc iram, quia Heli non habuit, motum contra se implacabiliter supernae ultionis excitavit. Nam quo contra subditorum vitia tepuit, eo contra illum ira districti aeterni rectoris exarsit. Irascimini, inquit Psalmista, et nolite peccare (Psal. IV, 5).

3. Quod nimirum non recte intelligunt, qui irasci nos nobis tantummodo, non etiam proximis delinquentibus volunt. Sic enim proximos amare praecipimur, ut iis errantibus, sicut nostris vitiis, irascamur. Unde per Salomonem dicitur: Melior est ira quam risus (Eccle. VII, 4), quia per tristitiam vultus corrigitur animus delinquentis. Idem Psalmista ait: Turbatus est prae ira oculus meus (Psal. VI, 8). Ira quippe per vitium mentis oculum excaecat. Ira autem per zelum turbat, quia qui saltem rectitudinis aemulatione [Col. 1170D] concutitur, ea, quae nisi tranquillo corde percipi non potest, contemplatio dissipatur. Ipsa zeli per mansuetudinem recta aemulatio aeterna post paululum in tranquillitate mentis oculum largius aperit, quae haec interim per commotionem claudit; et unde mens turbatur, ne videat, inde proficit, ut ad videndum verius clarescat.

CAP. XXIV. De invidia.---1. Invidere non possumus nisi eis quos in aliquo meliores putamus. Parvulus ergo est qui invidia occiditur; quia ipse testimonium perhibet, quod eo minor sit, cujus invidia torquetur. Parvulus est qui livore occiditur, quia, nisi inferior existeret, de bono alterius non doleret. Sciendum summopere est quia quamvis per omne vitium, quod perpetratur, humano cordi virus infunditur, in hac tamen nequitia tota sua viscera serpens concutit, et imprimendae malitiae pestem evomit. De quo nimirum scriptum est: Invidia diaboli mors intravit in orbem terrarum (Sap. II, 24). Nam cum devictum [Col. 1171A] cor livoris putredo corrupit, ipsa quoque exteriora indicant quam graviter animum vesania instigat. Per invidiam color pallore afficitur, et oculi deprimuntur. Mens accenditur, et membra frigescunt. Fit in cogitatione rabies, in dentibus stridor. Cumque in latebris cordis crescens absconditur, odium dolore caeco tenebrat [Al., terebrat] conscientiam, et vulnus inclusum, nil laetum de propriis libet. Quia tabescentem mentem sua poena satiat, quam felicitas torquet aliena; quanto extranei operis in altum vera fabrica ducitur, tanto fundamentum mentis lividae profundius suffoditur, ut quo alii ad meliora praeparant, eo ipsa deterius ruat. Qua ruina videlicet etiam illud destruitur, quod in aliis actibus perfecto opere surrexisse putabatur. Nam cum invidia mentem tabefecerit, cuncta quae invenerit bene gesta consumit. (Taio, IV, 18; Greg., Moral. V, 46, n. 84).

2. Per sapientissimum Salomonem dicitur: Vita [Col. 1171B] carnium sanitas cordis. Putredo ossium invidia (Proverb. XIV, 30). Quid enim per carnes, nisi infirma quaedam, ac tenera, et quid per ossa, nisi fortia acta signantur? Et plerumque contingit ut quidam cum vera cordis innocentia in nonnullis suis actibus infirmi videantur. Quidam vero jam quaedam ante humanos oculos robusta exercent, sed tamen erga aliorum bona intus invidiae pestilentia tabescunt. Bene ergo dicitur: Vita carnium sanitas cordis, quia si mentis innocentia custoditur, etiam si qua foris infirma sunt, 253 quandoque roborantur; et recte subditur: Putredo ossium invidia, quia per livoris vitium ante Dei oculos pereunt etiam fortia acta virtutum. Ossa quippe putrescere est etiam quaedam robusta per invidiam deperire.

CAP. XXV. De supprimenda invidia.---1. Difficile est ut hoc quisque alteri non invideat, quod adipisci alter exoptat, quia quidquid temporale percipitur, tanto fit minus singulis, quanto dividitur in multis; [Col. 1171C] et idcirco desiderantis mentem livor excruciat, quia hoc quod appetit, aut funditus alteri accipiens adimit, aut a quantitate restringit. Qui livoris peste plene carere desiderat, illam haereditatem diligat quam cohaeredum numerus non angustat. Quae tanto largior ostenditur, quanto ad hanc percipientium multitudo dilatatur. Imminutio livoris est effectus surgens internae dulcedinis, et plena mors ejus est perfectus amor aeternitatis; cum perfecte in amorem aeternitatis homo rapitur, plene etiam in proximi dilectione sine omni invidia solidatur. Quia cum nulla terrena desiderat, nihil est quod ejus erga proximum charitati contradicat (Taio IV, 19; Greg., Moral. V, 46, n. 86).

CAP. XXVI. De malitia.---1. In Evangelio Veritas ait: Quae vultis ut faciant vobis homines, et vos facite illis (Matth. VII, 12). Quibus duobus utriusque Testamenti mandatis per unum malitia compescitur, per alium benignitas prorogatur, ut quod non vult malum pati quisque, hoc non faciens cesset a nocendi [Col. 1171D] opere. Curandum magnopere est ut erga procaces quisque mansuetudinem longanimitatis exhibeat, ut malitiae languentibus gratiam benignitatis ostendat [Al. impendat], ut discordes pace muniat, et concordes ad concupiscentiam verae pacis accingat. Cor pessimum ex sua et non aliena malitia tabescit. Sicut scriptum est: Zelus apprehendit populum ineruditum, et nunc ignis adversarios consumit (Isai. XXVI, 11). Sicut autem ignis amoris mentem erigit, ita ignis malitiae involvit. Quia et Spiritus sanctus cor quod replebat ad amorem erexit, et ardor malitiae ad inferiora semper incurvat. Malos non solum ignis per vindictam post cruciat, sed nunc etiam per livorem cremat, quia qui post puniendi sunt retributionis supplicio, nunc semetipsos afficiunt malitiae tormento (Taio, IV, 20; Greg., Moral. X, 6, n. 46; I in Ezech., hom. 2, n. 12).

CAP. XXVII. De discordia.---1. Admonendi sunt discordes, quia quantislibet virtutibus polleant, spirituales [Col. 1172A] fieri nullatenus possunt, si uniri per concordiam proximis negligant. Ad unam ergo vocationis spem nequaquam pertingitur, si non ad ea unita cum proximis mente curratur. Saepe nonnulli, quo quaedam specialiter dona percipiunt, eo superbiendo donum concordiae, quod majus est, amittunt, ut si fortasse carnem prae caeteris gulae refrenatione quis edomet, concordare eis quos superat abstinendo contemnat. Qui abstinentiam a concordia separat, quid admoneat Psalmista perpendat; ait enim: Laudate eum in tympano et choro (Psal. CXLIX, 3). In tympano namque sicca et percussa pellis resonat, in choro autem voces societate concordant. Quisquis itaque corpus affligit, si concordiam deserit, Deum quidem laudat in tympano, et non laudat in choro. Saepe quosdam major scientia erigit, a caeterorum societate disjungit, et quo plus sapiunt, eo a concordiae virtute desipiscunt. Quo quisque melius sapit, eo concordiam deserens, deterius delinquit. [Col. 1172B] Et idcirco inexcusabiliter merebitur 254 supplicium, quia prudenter, si voluisset, potuit vitare peccatum. Admonendi sunt dissidentes, ut noverint, quod tandiu nullum boni operis Deo sacrificium immolant, quandiu a proximorum charitate discordant (Greg. Reg. past. p. III, c. 22; Taio, IV, 21).

CAP. XXVIII. De odio.---1. Si increpatione hominum idcirco reticemus, quia contra nos insurgere odia formidamus, non jam lucra Dei, sed nostra procul dubio quaerimus. Necesse nobis est ut aliquando toleremus tacendo odiosos, quod sunt, quatenus in nobis discant vivendo, quod non sunt. Cavendum summopere est, ne immoderate linguam loquacitas pertrahat; et eam usque ad lasciviam obtrectationis extendat, ne odium malitia excitet, et os usque ad jaculum maledictionis inclinet. In Evangelio Veritas ait: Quae vultis ut faciant vobis homines, et vos facite illis (Matth. VII, 12). Ac si aperte dicere: Quod ab alio tibi odis fieri, vide ne tu alteri per odium facias (Tob. IV, 16). Sciendum magnopere est quod nonnunquam [Col. 1172C] cum redarguuntur pravi, deteriores existunt, nosque magnis odiis insequuntur. Ipsis ergo, et non nobis parcimus, si ab eorum redargutione pro eorum amore cessamus (Taio, IV, 22; Greg., Moral., XX, 21, n. 47).

CAP. XXIX. De concupiscentia oculorum.---1. Quisquis per corporis fenestras incaute exterius respicit, plerumque in delectationem peccati, etiam nolens, cadit, atque obligatus desiderio incipit velle quod noluit. Praeceps anima dum ante non praevidet, ne incante videat quod concupiscat, caeca postmodum incipit desiderare quod vidit. Unde et prophetae mens, quae sublevata saepe internis mysteriis intererat, quia alienam mulierem incaute vidit, obtenebrata postmodum sibimet illicite conjunxit (II Reg. XI, 2). Sanctus vir, quia, acceptis corporis sensibus, velut subjectis ministris quidam aequissimus judex praeest, culpas conspicit, antequam veniant, et velut insidianti morti [Al., hosti] fenestras corporis claudit, [Col. 1172D] dicens: Pepigi foedus cum oculis meis, ut ne cogitarem quidem de virgine (Job. XXXI, 1). Scilicet, ne prius incaute aspiceret quod postmodum invitus amaret. Semel species formae si cordi per oculos fuerit alligata, vix magni luctaminis manu solvitur (Taio, IV, 23; Greg., Moral. XXI, 2, n. 4).

2. Ne ergo quaedam lubrica in cogitatione versemus, providendum nobis est, quia intueri non debet quod non licet concupisci, ut munda mens in cogitatione servetur, a lascivia voluptatis suae deprimendi sunt oculi, quasi quidam raptores ad culpam. Neque enim Eva lignum vetitum contigisset, nisi hoc prius incaute respiceret. Scriptum quippe est: Vidit mulier quod bonum esset lignum ad vescendum, et pulchrum oculis, aspectuque delectabile; tulit de fructu illius, et comedit (Gen. III, 6). Pensandum summopere est quanto debemus moderamine erga illicita visum restringere nos, qui mortaliter vivimus, si et Eva mater viventium per oculos ad mortem venit. [Col. 1173A] Sub Judaeae voce, quae, exteriora videndo concupiscens, bona interiora perdiderat, propheta dicit: Oculus meus depraedatus est animam meam (Thren. III, 51). Concupiscendo enim visibilia invisibiles virtutes amisit. Quia ergo interiorem fructum per exteriorem visum perdidit, per oculum corporis pertulit praedam cordis.

CAP. XXX. De gulae concupiscentia.---1. Sciendum est quia nos quinque modis gulae vitium tentat. Aliquando namque indigentiae tempora praevenit. Aliquando vero tempus non praevenit, sed cibos lautiores quaerit. Aliquando quaelibet, quae 255 sumenda sint, praeparari accuratius expetit. Aliquando autem et qualitati ciborum, et tempori congruit, sed in ipsa quantitate sumendi mensuram refectionis excedit. Nonnunquam vero et abjectius est quod desiderat, et tamen ipso aestu immensi desiderii deterius peccat. Vitiorum tempora melius ostendimus, si haec exemplis evidentibus approbamus. Mortis [Col. 1173B] quippe sententiam patris ore Jonathas meruit (I Reg. XIV, 27), quia in gustu mellis constitutum edendi tempus antecessit. Ex Aegypto populus eductus, in eremo occubuit (Num. XXI, 5), quia, despecto manna, cibos carnium petivit, quos lautiores putavit. Prima filiorum Heli culpa suborta est (I Reg. II, 12), quod ex eorum voto sacerdotis puer non antiquo more coctas vellet carnes de isacrificio suscipere, sed crudas quaereret, quas accuratius exhiberet (Taio, IV, 24; Greg., Moral. XXX, 18, n. 60).

2. Cum ad Jerusalem dicitur: Haec fuit iniquitas Sodomae sororis tuae: superbia, saturitas panis, et abundantia (Ezech. XVI, 49), aperte ostenditur quod idcirco salutem perdidit, quia cum superbiae vitio mensuram moderatae refectionis excessit. Primogenitorum gloriam ideo Esau amisit, quia magno aestu desiderii vilem cibum, id est, lenticulam concupivit, quam dum venditis primogenitis praetulit, quo in illam appetitu anhelaret, indicavit. Neque enim cibus, sed appetitus in vitio est; unde et lautiores cibos [Col. 1173C] plerumque sine culpa sumimus, et abjectiores non sine reatu conscientiae degustamus. Esau primatum per esum lenticulae perdidit, et Elias in eremo virtutem corporis [Al., spiritus] carnes edendo servavit (III Reg. XVII, 6). Plerumque primi parentis culpa committitur, etiam cum abjecta et vilia sumuntur. Neque enim Adam solus, ut a vetito se pomo suspenderet, praeceptum prohibitionis accepit (Gen. III, 6). Nam cum alimenta quaedam Deus saluti nostrae contraria indicat, ab his nos quasi per sententiam revocat, et cum concupiscentes noxia attingimus, profecto quid aliud quam vetita degustamus?

3. Ea in cibo sumenda sunt quae naturae necessitas quaerit, non quae edendi libido suggerit; ne si haec immoderata discretio minus caute prospiciat, in illicitae se concupiscentiae quis voraginem mergat. Nisi gulae deditos immoderata loquacitas raperet, dives ille, qui epulatus quotidie splendide dicitur, in lingua gravius non arderet. Ait enim: Pater Abraham, [Col. 1173D] miserere mei, et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma (Luc. XVI, 24). Quibus verbis ostenditur quia epulando quotidie crebrius in lingua peccaverat, qui totus ardens desiderabat praecipue in lingua refrigerari. Plerumque edacitas usque ad luxuriam pertrahit, quia dum satietate venter extenditur, aculei libidinis excitantur. Quia gulae deditos luxuria sequitur, propheta testatur, qui, dum aperta narrat, occulta denuntiat, dicens: Princeps coquorum destruxit Jerusalem (Jerem, XXXIX, 13, sec. Hebr. et LXX). Princeps namque coquorum venter est, cui magna cura a coquis obsequium impenditur, ut ipse delectabiliter cibis impleatur. Muri autem Jerusalem virtutes sunt animae ad desiderium supernae pacis elevatae. Coquorum igitur princeps muros Jerusalem dejicit, quia dum venter ingluvie extenditur, virtutes animae per luxuriam destruuntur (Greg., Reg. past. p. III, c. 19).

[Col. 1174A] CAP. XXXI. De multiloquio.---1. Admonendi sunt multiloquio vacantes, ut vigilanter aspiciant a 256 quanto rectitudinis statu depereunt, dum per multiloquia [Forte, multiloqua] verba dilabuntur. Humana etenim mens aquae more circumclusa ad superiora colligitur, quia illuc repetit, unde descendit. Quare relaxata deperit, quia se per infima inutiliter spargit. Qui supervacuis verbis a silentii sui censura dissipatur, quasi tot rivis extra se ducitur. Unde et redire interius mens ad sui cognitionem non sufficit, quia, per multiloquium sparsa, a secreto se intimae considerationis excludit. Totam se vero insidiantis hostis vulneribus detegit, quia nulla munitione custodiae circumcludit. In Proverbiis scriptum est: Sicut urbs patens, et absque murorum ambitu, ita vir qui non potest in loquendo cohibere spiritum suum (Proverb. XXV, 28). Qui enim murum silentii non habet, patet inimici jaculis civitas mentis, et cum se per verba extra semetipsam ejicit, apertam se [Col. 1174B] adversario ostendit; quam tanto ille sine labore superat, quanto et illa quae vincitur contra semetipsam per multiloquium pugnat. Plerumque per quosdam gradus desidiosa mens in foveam lapsus impellitur, et dum otiosa verba cavere negligimus, ad noxia pervenimus, ut prius loqui aliena libeat, et postmodum detractionibus vitam eorum de quibus loquitur mordeat; ad extremum vero usque ad apertas lingua contumelias erumpat, quia multiloquio quisquis serviens, rectitudinem justitiae tenere nequaquam possit, testatur Propheta, qui ait: Vir linguosus non dirigetur super terram (Psal. CXXXIX, 12). Hinc Salomon ait: In multiloquio peccatum non deerit (Proverb. X, 19). Pravi homines, sicut in sensu leves sunt, ita in locutione praecipites, et reticere pertractando negligunt quae loquantur, sed quod levis conscientia concipit, levior protinus lingua loquitur (Greg. Reg. past. p. III, c. 14; Taio, IV, 26; Greg., ibid., et VII Moral. 37, n. 57, 58; V, 13. n. 30).

CAP. XXXII. De taciturnitate.---1. Lingua discrete [Col. 1174C] frenanda est, non insolubiliter obliganda; scriptum namque est: Sapiens tacebit usque ad tempus (Eccli. XX, 7), ut nimirum cum opportunum considerat, postposita censura silentii, loquendo quae congruunt, in usum se utilitatis impendat. De tacendi atque loquendi censura per Salomonem dicitur: Tempus tacendi, et tempus loquendi (Eccle. III, 7). Discrete quippe vicissitudinum pensanda sunt tempora, ne aut cum restringi lingua debet, per verba inutiliter defluat, aut cum loqui utiliter potest, semetipsam pigre restringat. Quantae sit utilitatis taciturnitas, silentium Propheta considerans, ait: Pone, Domine, custodiam ori meo, et ostium circumstantiae labiis meis (Psal. CXL, 3). Non enim poni labiis suis parietem, sed ostium petiit, quod videlicet aperitur et clauditur; unde et nobis caute discernendum est quatenus os discretum et congruo tempore vox aperiat, et rursus congruo taciturnitas claudat. Sollicite studeant nimis taciti, non solum quales foras ostendere, [Col. 1174D] sed etiam quales se debeant intus exhibere, ut plus ex cogitationibus occultum judicium quam ex sermonibus reprehensionem metuant proximorum (Taio, III, 43; Greg. Moral., VII, 37, n. 61; Reg., past., p. III, c. 14).

2. Insinuari nimis tacitis debet quia, dum quaedam vitia incaute fugiunt, occulte deterioribus implicantur. Nam saepe linguam quia immoderatius frenant, in corde gravius multiloquium tolerant, ut eo plus cogitationes in mente ferveant, quo illas violenta custodia indiscreti silentii angustat. Plerumque contingit ut mens nimium taciti linguam premat, 257 mentem elevet, et cum suam nequitiam minime considerat, tanto apud se cunctos liberius, quanto et secretius accuset. Saepe nimis taciti, cum nonnulla injusta patiuntur, eo in acriorem dolorem prodeunt, quo ea quae sustinent non loquuntur. Nam si illatas molestias tranquille lingua diceret, a conscientia dolor emanaret Vulnera enim clausa plus cruciant; [Col. 1175A] nam cum putredo, quae interius fervet, ejicitur, ad salutem dolor aperitur. Scire debent qui plusquam expedit tacent, ne inter molesta quae tolerant, dum linguam tenent, vim doloris exaggerent. Admonendi sunt enim, ut si proximos sicut se diligunt, minime illis taceant, unde et eos juste reprehendunt. Vocis medicamine utrorumque saluti concurritur, dum ab illo qui infert actio prava compescitur, et ab hoc qui sustinet doloris fervor vulnere aperto temperatur. Qui proximorum mala respiciunt, et tamen in silentio linguam premunt, quasi, conspectis vulneribus, usum medicaminis subtrahunt; et eo mortis auctores fiunt, quo virus quod portant curare noluerunt.

CAP. XXXIII. De perversa locutione.---1. Sicut perfecti viri perversos proximos non debent fugere, quia et eos saepe ad rectitudinem trahunt, et ipsi ad perversitatem nunquam trahuntur, ita infirmi quique societatem debent declinare malorum, ne mala quae frequenter aspiciunt, et corrigere non valent, delectentur [Col. 1175B] imitari. Sicut malus aer assiduo flatu tractus inficit corpus, ita perversa locutio assidue aucta infirmantium inficit animum, ut tabescat delectatione pravi operis, et assidui iniquitate sermonis. Unde Paulus ait (I Cor. XV, 33): Corrumpunt mores bonos colloquia mala (Taio, IV, 27; Greg., I in Ezech., hom. 9, n. 23).

CAP. XXXIV. De luxuria.---1. Malum luxuriae aut cogitatione perpetratur, aut opere. Callidus namque adversarius noster cum ab effectu operis expellitur, secretas polluere cogitationes molitur. Quisquis mundi hujus successibus elevatus, lenocinante cordis laetitia, tentari se luxuriae stimulis sentit, Joseph factum ad memoriam revocet, et in arce se castitatis servet. Cum voluptas lubrica tentat in prosperis, haec ipsa sunt prospera aculeo tentationis opponenda, ut eo erubescamus prava committere, quo nos a Deo meminimus gratuita dona bonaque percepisse. Propheta David subito casu per luxuriam defluxit, dum, in [Col. 1175C] solario deambulans, alienam conjugem concupivit, et abstulit, ejusque virum cum damno sui exercitus interemit (II Reg. XI, 4); et repentino casu cecidit, cum mens illa, mysteriis coelestibus assueta, inopinata tentatione devicta est, atque immanissimae turpitudini subacta. Quasi saxum de loco suo translatum est, cum Prophetae animus, a prophetiae mysteriis exclusus, ad cogitandas turpitudines venit. Salomon ille quondam sapientissimus, nimietate luxuriae superatus, immoderato usu, atque assiduitate mulierum, ad hoc usque perductus est, ut templum idolis fabricaret; et qui prius templum Deo construxerat, assiduitate libidinis etiam perfidiae substratus, idolis construere templa non timeret (III Reg. XI, 7). Sicque factum est ut ab assidua carnis petulantia usque ad mentis perfidiam perveniret, quia subripiente paulisper infusione peccati, terra cordis illius ad consumptionem defluxit. Voluptatum carnis amatoribus dicitur: Mortificate membra vestra, quae sunt super 258 terram (Coloss. III, 5). Id est, fornicationem, [Col. 1175D] immunditiam, libidinem, concupiscentiam malam (Taio, IV, 30; Greg., Moral. XXI, 2, n. 30; Reg. past. III, 27; Moral, XXX, 10, n. 38; XII, 18, n. 23; XXVI, 17; II, 27).

2. Plerumque virus libidinis de radice nascitur elationis; tunc ergo caro vincit, cum spiritus latenter intumescit, quia tunc anima per originem culpae in jumentorum petulantia cecidit, cum efferendo se more volucrum, ultra quam debuit evolavit. Interdum per elationis vitium longa continentia repente dissolvitur; et plerumque usque ad senium virginitas servata vitiatur; quia negligitur humilitas cordis, rectus judex despicit integritatem corporis. Et quandoque per apertum malum reprobos annuntiat, quos dudum reprobos in occulto tolerabat. Quisquis diu servatum bonum subito perdidit, apud semetipsum intus aliud malum tenuït, ex quo ad aliud subito erupit. Per quod ab omnipotente Deo etiam tunc alienus exstitit, quando se ei per munditiam corporis [Col. 1176A] inhaerere monstravit. Humano generi de peccato tentari, peccatum est. Quo, quia quandiu vivimus, perfecte omnino non caremus, scientia praedicatorum cum hoc expellere plene non potuit, ei de nostro cordis habitaculo regnum tulit, ut appetitus illicitus, etsi plerumque bonis nostris cogitationibus occulte se quasi fur inserit, saltem si ingreditur, non dominetur (Greg., Moral. XXI, 3).

CAP. XXXV. De torpore animi.---1. Plerumque mens hominis a cura suae sollicitudinis dormiens verberatur, et non dolet, quia sicut imminenti malo non prospicit, sic neque si perpetraverit, agnoscit. Trahitur, et nequaquam sentit, quia per illecebras vitiorum ducitur, nec tamen ad sui custodiam suscitatur. Quamvis somno torporis a sui custodia quisque prematur, vigilare tamen ad curas saeculi nititur, ut semper voluptatibus debrietur. Et cum ad illud dormiat, in quo solerter vigilare debuerat, ad illud vigilare appetit, ad quod laudabiliter dormire potuisset. [Col. 1176B] Per Salomonem in Proverbiis dicitur: Et eris quasi dormiens in medio maris, et quasi sopitus gubernator amisso clavo (Proverb. XXIII, 34). In medio enim maris dormit, qui, in hujusmodi tentationibus positus, providere motus irruentium vitiorum, quasi imminenti unda, aquarum cumulos negligit, et quasi gubernator clavum amittit, quando mens ad regendam navem corporis, studium sollicitudinis perdidit. Scriptum est: Stellio manibus nititur, et moratur in aedibus regis (Proverb. XXX, 28). Plerumque aves quas ad volandum penna sublevat, in vepribus resident; et stellio, qui ad volatum pennas non habet, nitens manibus regni aedificium tenet. Quia nimirum saepe ingeniosi quique dum per negligentiam torpent, in pravis actibus remanent, et simplices, quos ingenii penna non adjuvat, ad obtinenda aeterni regni moenia virtus operationis levat (Taio, IV, 3; Greg. Reg. past. III, 31).

2. Stellio manibus nititur, in regiis aedibus moratur, [Col. 1176C] quia illo simplex per intentionem recti operis pervenit, quo ingeniosus minime ascendit. Quaestio suboritur: Cur vel negligenti intelligentiae donum tribuitur, vel studiosus quisque sensus sui tarditate praepeditur? Ad quam citius respondetur, dum protinus per Salomonem subditur: Nihil in terra sine causa (Job. V, 6). Idcirco enim saepe et desidiosus ingenium accipit, unde negligens etiam justius puniatur, quia quod sine labore assequi potuit, 259 scire contemnit. Et idcirco nonnunquam studiosus tarditate intelligentiae premitur, ut eo majora praemia retributionis inveniat, quo majora in studio inventionis elaborat; nihil ergo est in terra sine causa, quando et studioso tarditas ad praemium proficit, et desidioso velocitas ad supplicium crescit. Mentis desidia, dum congruo fervore non accenditur, a bonorum desiderio fonditus convalescente, furtim torpore mactatur (Greg., Moral. VI, 11, n. 13; Reg. past. p. III, c. 15).

CAP. XXXVI. De pigritia.---1. Suadendi sunt pigri, [Col. 1176D] ne agenda bona, dum differunt, amittant, et dum opportune agere quae possunt nolunt, paulo post, cum volunt, non valeant. Plerumque piger dum necessaria agere negligit, quaedam sibi difficilia opponit; quaedam vero incaute formidat, et dum quasi invenit quod velut juste metuat, ostendit quod in otio quasi non injuste torpescat. Pigro etenim per Salomonem dicitur: Propter frigus piger arare noluit, mendicabit ergo aestate, et non dabitur ei (Proverb. XX, 4). Propter frigus quippe piger non arat, dum, desidioso torpore constrictus, agere quae debet bona dissimulat, et dum parva ex adverso mala metuit, operari maxima praetermittit. Bene quidem subditur: Mendicabit aestate, et non dabitur ei. Qui enim nunc in bonis operibus non exsudat, cum sol judicii ferventior apparuerit, quia frustra regni aditum postulat, nihil accipiens aestate mendicat. Idem Salomon ait: Per agrum hominis pigri transivi, e vineam viri stulti, et ecce totum repleverant urticae, [Col. 1177A] operuerant super faciem ejus spinae, et maceria lapidum destructa erat (Proverb. XXIV, 30). Per agrum hominis pigri atque per vineam viri stulti transire, est cujuslibet vitam negligentis inspicere, ejusque opera considerare, quam urticae, vel spinae replent, quia in corde negligentium prurientia terrena desideria et punctiones pullulant vitiorum. Cum disciplinae vigor in corde reproborum, pigritia dominante, dissolvitur, ante eorum oculos cuncta bonorum opera despectui habentur, nihilque esse aestimant quidquid de virtutibus electorum vident (Taio, IV, 32; Greg., Reg. past. p. III, c. 15; Moral., XX, 25, n. 54).

CAP. XXXVII. De murmuratione.---1. Perversa mens, quando per increpationem corripitur, aut praedicationis dulcedine ad bona suadetur, de correctione fit deterior; et inde in murmurationis iniquitate succenditur, unde debuit ab iniquitate compesci. Quisquis pro peccato percutitur, nisi murmurando [Col. 1177B] renitatur, eo ipso jam esse justus inchoat, quo ferientis justitiam non accusat (Greg., I in Ezech., hom. 9, n. 32; Taio, IV, 33).

CAP. XXXVIII. De mendacio.---1. Plana omnino est veritatis via, et grave iter est mendacii, sicut scriptum est: Docuerunt linguam suam loqui mendacium; ut iniqua agerent, laboraverunt (Jerem. IX, 5). Quisquis, relicta veritate, mentiri deliberat, ut audientium animum fallat, quantus ei labor est sollicite custodire ne ipsa ejus fallacia deprehendi queat? Ponit quippe ante oculos quid sibi a veritatem scientibus responderi possit, et cum magno cogitatu pertractat quomodo per argumenta falsitatis documenta veritatis exsuperet. Omne mendacium iniquitas est, et omnis iniquitas mendacium, quia profecto ab aequitate discrepat quidquid a veritate discordat. Nonnunquam mendacium pejus est meditari quam loqui. Nam loqui plerumque praecipitationis est, meditari vero studiosae pravitatis. Et quis [Col. 1177C] ignoret in quanta distantia 260 culpa distinguitur, utrum praecipitatione aliquis, studiove mentiatur? Summopere est cavendum omne mendacium, quamvis nonnunquam sit aliquod mendacii genus culpae levioris, si quisquam praestando mentiatur. Scriptum est (Sap. I, 11; Psal. V, 7): Os quod mentitur occidit animam. Perdes eos qui loquuntur mendacium (Taio, IV, 34; Greg., Moral. XII, 42, n. 47).

2. Hoc quoque mendacii genus perfecti viri summopere fugiunt, ut nec vita cujuslibet per eorum fallaciam offendatur, nec suae animae noceat, dum praestare carni nituntur alienae, quanquam hoc ipsum in peccati genus facillime credimus relaxari. Nam si quaelibet culpa sequenti solet pia operatione purgari, quanto magis haec facile abstergitur, quam mater boni operis pietas ipsa comitatur? In obstetricium Aegyptiarum recompensatione cognoscitur quid mendacii culpa mereatur. Nam benignitatis earum merces, quae potuit eis in aeterna vita retribui, pro admista culpa mendacii in terrena est compensatione [Col. 1177D] declinata, ut in vita sua, quam mendacio tueri valuerunt, ea quae fecerunt bona reciperent, et ulterius quod exspectarent mercedis suae praemium non haberent. Beatus Job amicis suis non recte sentientibus dicit: Nunquid Deus indiget vestro mendacio, ut pro illo loquamini dolos (Job. XIII, 7)? Deus mendacio non eget, quia Veritas fulciri non quaerit auxilio falsitatis (Greg., Moral. XI, 25, n. 37).

CAP. XXXIX. Quibus modis peccatum perpetratur.---1. Quatuor modis peccatum perpetratur in corde, quatuor consummatur in opere. In corde namque suggestione, delectatione, consensu et defensionis audacia perpetratur. Fit enim suggestio per adversarium, delectatio per carnem, consensus per spiritum, defensionis audacia per elationem. Plerumque culpa, quae terrere mentem debuit, extollit, et dejicienda elevat, sed gravius elevando supplantat. Unde et illam primi hominis rectitudinem antiquus hostis his [Col. 1178A] quatuor ictibus fregit; nam serpens suasit, Eva delectata est, et Adam consensit; qui etiam requisitus confiteri culpam, per audaciam noluit. Hoc in humano genere quotidie agitur, quod actum in primo parente nostri generis non ignoratur. Serpens suasit, quia occultus hostis mala cordibus hominum latenter suggerit. Eva delectata est, quia carnalis sensus ad verba serpentis mox se delectationi substernit. Assensum vero mulieri ipse praepositus praebuit, quia dum caro in delectationem rapitur, etiam a sua rectitudine spiritus infirmatus inclinatur (Taio, IV, 35; Greg., Moral. IV, 27, n. 49).

2. Sicut quatuor modis peccatum perpetratur in corde; videlicet suggestione, delectatione, consensu, et defensionis audacia, ita etiam quatuor modis peccatum consummatur in opere. Prius namque latens culpa agitur, postmodum vero etiam ante oculos hominum sine confusione reatus aperitur; dehinc et in consuetudinem ducitur; ad extremum quoque vel [Col. 1178B] falsae spei seductionibus, vel obstinatione miserae desperationis enutritur. In primo parente didicimus quia tribus modis omnis culpae nequitia perpetratur, suggestione scilicet, delectatione, et consensu. Primum itaque per hostem, secundum vero per carnem, tertium per spiritum perpetratur. Insidiator enim prava suggerit, caro se delectationi subjicit, ad extremum spiritus victus delectatione consentit. Suggestione diaboli 261 nonnunquam peccatum agnoscimus; delectatione vincimur; consensu etiam ligamur. Unde exclamandum nobis cum Apostolo est: Infelix ego homo, quis me liberabit de corpore mortis hujus? Ut audiamus consequentem consolationem: Gratia Dei per Jesum Christum Dominum nostrum (Rom. VII, 24). Plerumque unum idemque peccatum et poena est, et causa peccati; quod melius ostendimus, si res ipsas ad medium deducimus. Effrenata enim ventris ingluvies in fervorem luxuriae plenitudinem carnis instigat. Perpetrata autem luxuria [Col. 1178C] saepe aut perjurio, aut homicidio tegitur, ne humanarum legum ultione puniatur. Beatus Job typum peccantium intra Ecclesiam designans ait: Concidit me vulnere super vulnus (Job. XVI, 14). Infirmis suis sancta Ecclesia vulnere super vulnus conciditur, quando peccatum peccato additur, ut culpa vehementius exaggeretur. Quem enim avaritia pertrahit ad rapinam, rapina ducit ad fallaciam, ut perpetrata culpa ex falsitate etiam defendatur. Quid iste, nisi super vulnus concisus est vulnere? (Greg., Reg. past. p. III, c. 29; Moral. XIII, 17, n. 20.)

CAP. XL. De octo principalibus vitiis; qualiter possessas mentes exhortent.---1. Octo sunt principalia vitia quae humanum infestant animum, quorum suggestiones bene contuens egregius doctor Gregorius insinuat, sententiam illam beato Job a Domino dictam exponens, ubi ait: Exhortationes ducum, et ululatum exercitus. Tentantia quippe vitia, quae invisibilia contra nos praeliant, regnanti super se superbiae militant. Alia more exercitus subsequuntur. Neque [Col. 1178D] enim culpae omnes pari accessu corrumpuntur. sed dum majores et paucae neglectam mentem praeveniunt, minores et innumerae ad illam se catervatim fundunt. Ipsa namque regina vitiorum superbia cum devictum pene cor cepit, mox illud septem principalibus vitiis quasi quibusdam suis ducibus devastandum tradit. Quos videlicet duces exercitus sequitur, quia ex eis procul dubio importunae vitiorum multitudines oriuntur. Quare melius ostendemus, si ipsos duces atque exercitum ipsum specialiter, ut possumus, enumerando proferamus.

2. Radix quippe cuncti mali superbia est, de qua, Scriptura attestante, dicitur: Initium omnis peccati superbia. Primae autem ejus soboles, septem nimirum vitia principalia, de hac virulenta radice proferuntur. Scilicet inanis gloria, invidia, ira, tristitia, avaritia, ventris ingluvies, et luxuria. Nam quia his septem superbiae vitiis nos captos doluit, idcirco Redemptor noster ad spirituale liberationis praelium [Col. 1179A] Spiritus septiformis gratia plenus venit. Sed habent contra nos haec singula exercitum suum; nam de inani gloria inobedientia, jactantia, hypocrisis, contentiones, pertinaciae, discordiae, et novitatum praesumptiones oriuntur. De invidia odium, susurratio, detractio, et exsultatio in adversis proximi, afflictio autem in prosperis nascitur. De ira rixae, homicidia, tumor mentis, contumeliae, clamor, indignatio, blasphemiae proferuntur. De tristitia malitia, rancor, pusillanimitas, desperatio, torpor circa praecepta, vagatio mentis erga illicita nascitur. De avaritia proditio, fraus, fallacia, perjuria, inquietudo, violentiae, et contra misericordiam obdurationes cordis oriuntur. De ventris ingluvie inepta laetitia, 262 scurrilitas, immunditia, multiloquium, hebetudo sensus circa intelligenda propagatur. De luxuria caecitas mentis, inconsideratio, inconstantia, praecipitatio, amor sui, odium Dei, affectus praesentis saeculi, horror autem, vel desperatio futuri generatur.

[Col. 1179B] 3. Quia ergo septem principalia vitia tantam de se vitiorum multitudinem proferunt, cum ad cor veniunt, quasi subsequentis exercitus catervam trahunt. Ex quibus videlicet septem quinque spiritualia duoque carnalia sunt. Et unumquodque eorum tanta sibi cognatione junguntur, ut non nisi unum de altero proferatur. Prima namque superbiae soboles inanis est gloria, quae dum oppressam mentem corrumpit, mox invidiam gignit, quia nimirum, dum vani nominis potentiam appetit, ne quis hanc alius adipisci valeat, tabescit. Invidia quoque iram generat, quia quanto interno laboris vulnere animus sauciatur, tanto etiam mansuetudo tranquillitatis amittitur, et quia quasi dolens membrum tangitur, idcirco positae actionis mens velut gravius pressa sentitur. Ex ira quippe tristitia oritur, quia turbata mens, quod inordinate se concutit, eo addicendo confundit, et cum dulcedinem tranquillitatis amiserit, nihil ei nisi ex turbatione subsequens moeror parcit. Tristitia [Col. 1179C] quoque ad avaritiam derivatur, quia dum confusum cor bonum laetitiae in semetipso intus amiserit, unde consolari debeat foris quaerit; et tanto magis exteriora bona adipisci desiderat, quanto gaudium non habet ad quod intrinsecus recurrat.

4. Haec vero duo carnalia vitia, id est, ventris ingluvies et luxuria supersunt, sed cunctis liquet quod de ventris ingluvie luxuria nascitur, dum in ipsa distributione membrorum ventri genitalia subnixa videantur. Unde dum unum inordinate reficitur, aliud procul dubio ad contumelias excitatur. Bene autem duces exhortari dicti sunt, exercitus ululare, quia prima vitia deceptae menti quasi sub cauda se inserunt, sed innumera quae sequuntur, dum hanc ad omnem insaniam pertrahunt, quasi bestiali clamore confundunt. Inanis namque gloria devictum cor quasi ex ratione solet exhortari, cum dicit: Debes majora appetere, ut qua potestate valueris multos excedere, eo etiam valeas et pluribus prodesse [Col. 1179D] ?(Confer appendicem VII, supra). Invidia quoque devictum cor quasi ex ratione solet exhortari, cum dicit: In quo illo vel illo minor es? Cur ergo eis vel aequalis vel superior non es? Quanta valent quae ipse non vales? Non ergo tibi aut superiores esse aut etiam aequales debent. Ira etiam devictum cor quasi ex ratione solet exhortari, cum dicit: Quae erga te aguntur aequanimiter ferri non possunt; haec imo patienter tolerare peccatum est, quia si non eis cum magna exasperatione resistitur, contra te deinceps sine mensura cumulantur. Tristitia namque devictum cor quasi ex ratione solet excitari, cum dicit: Quare habes unde gaudeas, cum tanta mala de proximis portas? Perpende cum quo moerore intuendi sunt qui in tanto contra te amaritudinis felle vertuntur.

5. Avaritia quoque devictum cor quasi ex ratione solet exhortari, cum dicit: Valde sine culpa est quod quaedam habenda concupiscis, quia 263 non multiplicari appetis, sed egere pertimescis. Quare quod male alius [Col. 1180A] retinet, ipse melius expendis. Ventris quoque ingluvies devictum cor quasi ex ratione solet exhortari, cum dicit: Ad esum omnia munda Deus creavit, et qui satiari cibo respuit, quid aliud quam muneri concesso contradicit? Luxuria quoque devictum cor quasi ex ratione solet exhortari, cum dicit: Cur te in voluptate tua modo non dilatas, cum quid te sequatur ignoras? Acceptum tempus in desideriis perdere non debes, quia quam citius pertranseat nescis. Si enim misceri Deus hominem in voluptate coitus nollet, in ipso humani generis exordio masculum et feminam non fecisset.

CAP. XLI. De patientia.---1. Quanto culmine virtus patientiae polleat, Salomon indicat, dicens: Melior est patiens viro forti, et qui dominatur animo suo expugnatore urbium (Proverb. XVI, 32). Minor est victoria urbes expugnare, quia extra sunt quae vincuntur. Majus est autem quod per patientiam vincitur, quia ipse animus [Gr. Ed. add. a se] superatur, et semetipsum sibimet subjicit, quando per patientiam in humilitate tolerantiae sternit. Terra [Col. 1180B] bona fructum per patientiam reddit, quia scilicet nulla sunt bona, quae agimus, si non aequanimiter etiam proximorum mala toleramus. Scriptum est: Charitas patiens est (I Cor. XIII, 4). Igitur cum minime est patiens, charitas non est. Per hoc quoque impatientiae vitio ipsam virtutum nutrix doctrina dissipatur. Melior est, inquit, patiens viro forti, et qui dominatur animo suo expugnatore urbium. Recte expugnatori urbium patiens praefertur, quia illa actione victoriae homo victor est hominum; in hac autem mansuetudine patientiae animus victor est sui. Salomon ait: Doctrina viri per patientiam noscitur (Proverb. XIX, 11). Tanto ergo quisque minus ostenditur doctus, quanto minus ostenditur patiens. Neque enim potest veraciter bona docendo impendere, si vivendo nescit aequanimiter aliena mala tolerare. Custodem conditionis nostrae patientiam Dominus esse monstravit, quia ipsam non possidere, nosmetipsos docuit, dicens: (Luc. XXI, 19): In patientia [Col. 1180C] vestra possidebilis animas vestras (Taio, III, 26; Greg., hom. 35, l. II, in Evang. n. 5; Reg, past. p. III, c, 9; hom. 6, l. II in Ezech. n. 7).

2. Admonendi sunt patientes, ne in eo quod exterius per patientiam portant, interius doleant, ne tantae virtutis sacrificium, quod integrum foras immolant, intus malitiae peste corrumpant. Dicendum est patientibus ut studeant diligere quod sibi necesse est tolerare. Ne si patientiam dilectio non sequitur, in deteriorem culpam odii virtus ostensa vertatur. Plerumque evenire patientibus solet ut eo quidem tempore quo adversa patiuntur, vel contumelias audiunt, nullo dolore pulsentur, et sic patientiam exhibeant, ut custodire etiam cordis innocentiam non omittant. Sed cum potius paululum haec ipsa quae pertulerunt ad memoriam revocant, igne se doloris inflammant, argumenta ultionis requirunt, et mansuetudinem, quam tolerantes habuerunt, retractantes in malitiam vertunt.

[Col. 1180D] 3. Admonendi sunt patientes, ut cor post victoriam muniant, ut hostem publico bello superatum insidiari moenibus mentis intendant, ut languorem plus repentem timeant, ne hostis callidus eo in deceptione postmodum majori exsultatione gaudeat, quo illa dudum contra se rigida colla victorum 264 calcat. Est in dilectione proximi nobis patientia, et benignitas conservanda, quia de eadem dilectione nunc dicitur: Charitas patiens est, benigna est (I Cor. XIII, 4); patiens, scilicet, ut illata a proximis mala aequanimiter portet; benigna autem, ut sua bona proximis desiderabiliter impendat. Patientia vera est aliena mala aequanimiter perpeti, contra eum quoque qui mala irrogat nullo dolore morderi. Nam qui sic mala proximi portat, ut tamen tacitus doleat, et tempus dignae retributionis quaerat, patientiam non exhibet, sed ostendit. Scriptum est: Nunquid in finem oblivio erit pauperum? Patientia pauperum non peribit in finem (Psal. IX, 19). Quantumlibet vel in adversis [Col. 1181A] patientes, vel in prosperis humiles simus, in hac vita retribui nobis bona praesentia nullo modo requiramus; nam per laborem patientiae bona speranda sunt sequentis vitae, ut tunc praemium nostri laboris incipiat, quando omnis jam labor funditus cessat (Greg., II in Ezech., hom. 9, n. 2).

CAP. XLII. De humilitate.---1. Ad hoc unigenitus Dei Filius formam humilitatis nostrae suscepit, ad hoc invisibilis non solum visibilis, sed etiam despectus apparuit, ad hoc contumeliarum ludibria, irrisionum probra, passionum tormenta toleravit, ut superbum non esse hominem doceret humilis Deus. Quanta humilitatis [Al. add. nostrae] virtus est, quantaque sublimis celsitudo propter quam solam veraciter docendam is qui sine aestimatione magnus est usque ad passionem factus est parvus (Taio III, 28)!

2. Humilitas magistra est hominum, materque virtutum. Sicut Veritas ait: Discite a me, quia mitis [Col. 1181B] sum et humilis corde, et invenietis requiem animabus vestris (Matth. XI, 29), quia dum se humiles dejiciunt, ad Dei similitudinem ascendunt. Verae humilitatis testimonia sunt, et iniquitatem suam quemque cognoscere, et cognitam voce confessionis aperire. Insinuandum est humilibus quam sit vera excellentia quam sperando tenent, quam sint aeterna quae appetunt, vel quam transitoria quae contemnunt.

3. Admonendi sunt simplices, ut studeant nunquam falsa dicere, sed ut noverint nonnunquam vera reticere. Sicut enim dicentem falsitas laesit semper, ita nonnunquam quibusdam audita vera nocuerunt. Admonendi sunt simplices, ut sicut fallaciam semper utiliter vitant, ita veritatem semper utiliter proferant. Nihil simplici corde felicius, qui quo innocentiam erga alios exhibet, nihil est quod pati ab aliis formidet. Habet enim quasi arcem quamdam fortitudinis simplicitatem suam, nec suspectus est pati quod se fecisse non meminit (Taio, III, 28).

[Col. 1181C] CAP. XLIII. De mansuetudine.---1. Plerumque mansueti vicinum et quasi juxta positum torporem desidiae patiuntur, ac per nimiam resolutionem lenitatis ultra quam necesse est, vigorem districtionis emolliunt. Et saepe mansueti dissolutionis torpescunt taedio, quia eorum virtuti vitium latenter adjungitur. Sed admonendi sunt, ut fugiant quod juxta ipsos est, et amplectantur sollicitudinem, quae acuat multae benignitatis incuriam. Nequaquam sancto Spiritu plenus est, qui aut in tranquillitate mansuetudinis fervorem aemulationis deserit, aut rursus in aemulationis ardore virtutem mansuetudinis amittit (Taio III, 30; Greg. Reg. past. p. III, c. 16).

265 CAP. XLIV. De obedientia.---1. Sciendum summopere est, quod obedientia aliquando si de suo aliquid habeat, nulla est; aliquando autem, si de suo aliquid non habeat, minima. Cum hujus mundi suscensus praecipitur, cum locus superior imperatur, is qui ad percipienda haec obedit, obedientiae sibi virtutem evacuat, si ad haec etiam ex proprio desiderio [Col. 1181D] anhelat. Neque enim se sub obedientia dirigit, qui ad percipienda hujus vitae commoda et prospera libidini propriae ambitionis servit. Cum saeculi hujus despectus praecipitur, cum probra adipisci et contumeliae jubentur, nisi haec ex semetipso animus appetat, obedientiae sibi meritum minuit, qui ad ea quae in hac vita despecta sunt, invitus nolensque descendit (Taio, III, 31; Greg., Moral. XXXV, 14, n. 30).

2. Aliquando ad detrimentum obedientia ducitur, cum mentem ad suscipienda probra hujus saeculi nequaquam ex parte sua etiam vota sua comitantur. Debet obedientia et in adversis ex suo aliquid habere, ut rursus in prosperis tanto sit verior, quanto a praesenti ipsa quam divinitus percipit gloria funditus ex mente separatur. Scriptum est in libro Salomonis: Melior est obedientia quam victimae (Eccle. IV, 17). Obedientia quippe jure victimis praeponitur, quia per victimam aliena caro, per obedientiam vero voluntas propria mactatur. Tanto igitur Deum quisque [Col. 1182A] placat citius, quanto ante ejus oculos repressa arbitrii sui superbia gladio praecepti se immolat. Ariolandi peccatum inobedientia dicitur, ut quanta sit obedientiae virtus demonstretur.

3. Ex adverso ergo melius ostenditur quid de ejus laude sentiatur; si enim quasi peccatum ariolandi est repugnare, et quasi scelus idololatriae nolle acquiescere, sola obedientia est, quae fidei meritum possidet, sine qua quisque infidelis convincitur, etiam si fidelis esse videatur. Quis nesciat quod voluntas Filii a Patris voluntate non discrepet? Sed quam primus homo, quia, suam voluntatem tenens, facere noluit, a paradisi gaudio exivit. Sed secundus ad redemptionem hominum veniens, dum voluntatem se Patris et non suam facere ostendit, permanere nos intus per obedientiae meritum docuit.

CAP. XLV. De verecundia.---1. Verecundas mentes aliquando ad meliorem vitam exhortatio lenis et modesta componit, quia plerumque ad eorum conversionem [Col. 1182B] sufficit quod eis doctor mala sua saltem leniter ad memoriam reducit. Paulus apostolus, egregius scilicet praedicator, culpas verecundantium, quasi compatiens, reprehendit dicens: Gavisus sum in Domino vehementer, quoniam tandem aliquando refloruistis pro me sentire, sicut et sentiebatis; occupati enim eratis (Philipp. IV, 10). Egit itaque doctor egregius ut verecundantium culpas medicinali benignitate sanaret, dum eorum negligentias sermo mollior temperando velaret. Sicut verecundia laudabilis est in malo, ita reprehensibilis est in bono. Erubescere enim malum est sapientiae, bonum vero erubescere fatuitatis. Unde scriptum est: Qui me erubuerit, et meos sermones, hunc Filius hominis erubescet, cum venerit in majestate sua (Luc. IX, 26). Quidam sapiens ait: Est confusio adducens peccatum, et est confusio adducens gloriam (Eccli. IV, 25). Qui enim verecundans erubescit poenitendo mala quae fecit, ad vitae libertatem non pervenit; qui vero non erubescit [Col. 1182C] bona facere, 266 a statu rectitudinis non cadit, neque in damnationem tendit (Taio, III, 32; Greg., Reg., past. p. III, c. 7; I in Ezech., hom. 10, n. 17).

CAP. XLVI. De detractione.---1. Qui alienae vitae detractione pascuntur, alienis procul dubio satiantur, sicut scriptum est: Non comedas cum eis qui carnes ad vescendum conferunt. Carnes quippe ad vescendum conferre est in collocutione derogationis vicissim proximorum vitia dicere. De obtrectatoribus recte per Salomonem dicitur: Quia vacantes potibus, et dantes symbola consumentur, et vestientur pannis dormitionis (Proverb. XXIII, 20). Potibus vacant, qui opprobrio alienae vitae se debriant. Symbola vero dare est, sicut unusquisque solet de parte sua cibos ad vescendum, ita in confabulatione detractionis verba conferre (Greg., Moral. XIV, 37, n. 61; Taio, III, 44).

CAP. XLVII. De hospitalitate et eleemosyna.---1. Hospitalitatem fraternitatis amare, charitatis opera [Col. 1182D] diligere nobis valde necessarium est; unde egregius praedicator nobis utrumque commendans, ait: Charitas fraternitatis maneat in vobis, et hospitalitatem nolite oblivisci (Hebr. XIII, 1). Pensandum nobis est quantum hospitalitas fraternae compassionis valeat, quantum nos omnipotenti Domino misericordiae viscera conjungant; inde enim ei qui est super omnia appropinquamus, unde nos per compassionem proximi etiam sub nosmetipsos deponimus (Taio, III, 50; Greg., II in Evang., hom. 23, n. 2).

2. Redemptori generis humani ad aedificationem nostram minime sufficit quod in extremo judicio dicturum se esse perhibuit: Quandiu fecistis uni ex his fratribus meis, mihi fecistis (Matth. XXV, 42). Nisi et ante judicium hoc esse ostenderet, quod dixisset; ut videlicet demonstraret quia bona quisquis nunc opera indigentibus exhibet, ei specialiter impendit, cujus haec amore exhibuerit. Quare tanto in se plus quisque majorem mercedem recipit, quanto [Col. 1183A] nec eum despicit, qui amplius despiciendus videtur.

CAP. XLVIII. De multimoda erogandi largitione.---1. Qui indigenti proximo exteriorem substantiam praebet, sed vitam suam a nequitia non custodit, rem suam Deo tribuit, et se peccato. Hoc quod minus est obtulit Auctori, et hoc quod majus est servavit iniquitati. Quoties post culpam eleemosynas facimus, quasi pro pravis actibus pretium damus. Unde per Prophetam de eo qui haec non agit, dicitur: Non dabit propitiationem suam, nec pretium redemptionis animae suae (Psal. XLVIII, 8). Tunc eleemosynae pretium nos a culpis liberat, cum perpetrata plangimus et abdicamus. Nam qui et semper peccare vult, et quasi semper eleemosynam largiri, frustra tribuit, quia non redimit animam, quam a vitiis non compescit (Taio III, 34; Greg., Moral. XIX, 25, n. 38, XII, 51).

2. Eleemosynae impensio superbum divitem redimere [Col. 1183B] non valet, quam perpetrata simul rapina pauperis ante Dei oculos ascendere non permittit. Unde per Eliphaz dicitur: Non credat frustra errore deceptus quod aliquo pretio redimendus sit (Job. XV, 31). Saepe superbi divites, cum eleemosynam tribuunt, non hanc pro aeternae vitae desiderio, sed pro extendenda vita temporali largiuntur. Mortem se posse differre dationibus [Al., donationibus] credunt; sed nequaquam obtinere ex impenso munere valent, ut finem debitum evadant. In Evangelio Veritas ait: Nesciat sinistra tua quid faciat dextera tua (Matth. VI, 3). Id est, piae dispensationi nequaquam se gloria praesentis vitae admisceat, sed opus rectitudinis appetitio ignoret favoris (Greg., Reg. past. p. III, c. 20).

3. Plerumque multa homines pauperibus largiuntur, non quia eosdem 267 pauperes diligunt, sed quia si minime tribuant, iram superni judicii formidant; qui si Deum non metuerent, quae habent dare [Col. 1183C] noluissent. Admonendi sunt qui sua misericorditer tribuunt, ne cogitatione tumida super eos quibus terrena largiuntur se extollant; et ne idcirco se meliores aestiment, quia contineri per se caeteros vident. Qui possessa misericorditer tribuunt, a coelesti Domino dispensatores se positos subsidiorum temporalium agnoscant, et tanto humiliter praebeant, quanto et aliena esse intelligant quae dispensant. Ne in benefactis largitoris immoderatius gaudeant, audiant quod scriptum est: Cum feceritis omnia quae praecepta sunt vobis, dicite: Servi inutiles sumus, quae debuimus facere, non (sic) fecimus (Luc. XVII, 10).

4. Ac ne largitatem tristitia corrumpat, audiant iterum quod scriptum est: Hilarem datorem diligit Deus (II Cor. IX, 7). Ne largitores eleemosynarum impensae gratiae vicissitudinem requirant, audiant quod scriptum est: Cum facis prandium, aut coenam, noli vocare amicos tuos, atque cognatos, nec vicinos divites, ne forte et ipsi te invitent, et faciant tibi retributionem; sed cum facis convivium, voca pauperes, [Col. 1183D] debiles, claudos, caecos, et beatus eris, quia non habent unde retribuant (Luc. XIV, 12). Ne sub obtentu largitatis ea quae possident inutiliter spargant distributores, audiant quod scriptum est: Sudet in manu tua eleemosyna. Et ne, cum multa necesse sint, pauca largiantur, audiant quod scriptum est: Qui parce seminat, parce et metet.

5. Ne, cum pauca oportet, plurima praebeant largitores, et ipsi postmodum minime inopiam tolerantes, ad impatientiam erumpant, audiant quod scriptum est: Non quod aliis sit remissio, vobis autem tribulatio, sed ex aequalitate vestra abundantia illorum inopiam suppleat, ut et illorum abundantia vestrae inopiae sit supplementum (II Cor. VIII, 13). Cum igitur dantis mens inopiam ferre nescit, si illicita [Al., multa] sibi subtrahit, hoc occasionem contra se in patientiam exquirit.

6. Ne omnino distributores nihil eis praebeant quibus conferre aliquid parum [Al., parvum] debent, [Col. 1184A] audiant quod scriptum est: Omni petenti a te tribue (Luc. VI, 30). Quare ne saltem aliquid praebeant, quibus conferre nihil debent, audiant quod scriptum est: Da bono, et non receperis peccatorem; benefac humili, et non dederis impio (Eccli. XII, 4). Nonnulli hujus mundi divites, cum fame crucientur Christi pauperes, effusis largitatibus nutriunt histriones. Qui vero indigenti peccatori panem suum, non quia peccator, sed quia homo est, tribuit, nimirum non peccatorem, sed justum nutrit, quia in illo non culpam, sed naturam diligit.

7. Qui sua misericorditer largiuntur, sollicite custodire studeant ne cum commissa peccata eleemosynis redimunt, adhuc redimenda committant, ne venalem Dei justitiam aestiment, si cum curant pro peccatis nummos tribuere, arbitrantur se posse inulte peccare. Sollicite studeamus perpendere quia et eos quos nunc inopes cernimus, abundantes quandoque videbimus; et qui abundantes aspicimur, si [Col. 1184B] largiri negligimus, quandoque inopes erimus. Qui nunc temporale subsidium pauperi tribuit, ab eo postmodum perpetua recepturus, ut ita dicam, quasi ad frugem 268 terram excolit, quae quod acceperit uberius reddit. Honorate quos pauperes cernitis, et quos foris conspicitis despectos saeculi, intus arbitramini amicos Dei. Cum eis participamini [Al., participate] quod habetis, ut quandoque dignentur vobiscum comparticipari [Al., comparticipare] quod habent (Greg., Moral. XXI, 19, n. 30; II in Evang., hom. 40, n. 12).

CAP. XLIX. De spe et formidine electorum.---1. Plerumque mens justi jam quidem quod perverse se egisse meminit deplorat. Jam prava acta non solum deserit, sed amarissimis lamentis punit. Sed tamen dum eorum quae egit reminiscitur, gravi de judicio pavore terretur. Electus quisque jam se perfecte convertit, sed adhuc se perfecte in securitate non erigit, quia dum quanta sit districtio extremi examinis [Col. 1184C] pensat, intus hac formidine sollicitus trepidat; quoniam justus judex veniens quid de perpetratis reputet, quid relaxet, ignorat. Saepe mens poenitentis, quam prava commiserit meminit, sed haec commissa, si digne fleverit, nescit. Ac ne culpae immanitas modum poenitentiae transeat, metuit. Sanctus quisque vir etiam hic misericordiam suscepisse se nescit, quia peccatum suum homo jam corrigendo, jam poenitendo deserit, sed adhuc tamen districtum judicem de ejus retributione pertimescit (Greg., Moral. IV, 36, n. 61; Taio III, 46).

2. Illic tutus [Al., justus] quilibet sine ulla formidine misericordias Domini libere in aeternitate cantat, ubi jam de peccati venia dubietas non erit, ubi jam securam mentem culpae suae memoria non adjecit [Al., addicit], ubi non sub reatu animus trepidat, sed de ejus indulgentia libere exsultat. David propheta cum peteret, dicens: Averte oculos tuos a peccatis meis, paulo superius intulit: Delictum meum coram me est semper (Psal. L, 11); ac si diceret: Peccatum [Col. 1184D] meum ne respicias, postulo, quia ego respicere ipsum non cesso. Unde et per alium prophetam Dominus dicit: Et peccatorum tuorum memor non ero, tu autem memor esto (Isai. XLIII, 25). Providendum est his qui peccata sua deflent, ut singula quaeque admissa considerent, et dum per unumquodque erroris sui iniquitatem et inquinationem deflent, simul se ac totos lacrymis mundent. Per Jeremiam dicitur: Cum Judaeae singula delicta pensarentur, divisiones aquae deduxerunt oculi mei (Thren. III, 48). Divisas quippe ex oculis aquas deducimus, quando peccatis singulis dispertitas lacrymas damus (Greg. Reg. past. p. III, c. 29).

3. Neque enim uno eodemque tempore aeque mens de omnibus dolet, sed dum nunc hujus, nunc illius culpae memoria acrius tangitur, simul de omnibus in singulis commota purgatur. Admonendi sunt timore formidinis oppressi, ut de misericordia, quam postulant, praesumant, ne vi immoderatae afflictionis [Col. 1185A] intereant. Neque enim pius Dominus ante delinquentium oculos flenda peccata apponeret, si per semetipsum ea districte ferire voluisset. Constat enim quod a suo judicio abscondere voluit quos miserando praeveniens sibimetipsis judices fecit; hinc enim scriptum est: Praeveniamus faciem ejus in confessione (Psal. XCIV, 2). Hinc per Paulum dicitur: Si nosmetipsos dijudicaremus, non utique judicaremur (I Cor. XI, 31). Scriptum est: Beati quorum remissae sunt iniquitates, et quorum tecta sunt peccata (Psal., XXXI, 1). Peccata enim tegimus, cum bona facta malis actibus superponimus. Omne enim quod operitur inferius ponitur, et hoc unde operitur desuper ducitur (Greg., I in Ezech., hom. 4).

269 4. Quando ergo abdicamus mala quae fecimus, et eligimus bona quae faciamus, quasi tegimen superducimus, quoniam videri erubescimus. Sancti viri, dum in hac adhuc vita sunt, habent tamen quod ante Dei oculos operire debeant, quia omnino [Col. 1185B] est impossibile quod aut in opere, aut cogitatione, aut in locutione nunquam delinquant. Unde beatus Job, qui perfecta quidem omnibus dixerat, Dei tunc vocem audiens, seque ipsum de ipsa sua perfecta locutione reprehendens, dicebat: Manum meam ponam super os meum (Job. XXXIX, 34). In manu quippe operatio, in ore locutio est.

5. Manum ergo super os ponere est peccata locutionis per virtutem boni operis tegere. Mola superior et inferior ita sibi necessario jungitur, ut una sine altera inutiliter habeatur. In peccatoris itaque pectore incessanter debet spes et formido conjungi, quia incassum misericordiam sperat, si non etiam justitiam timeat. Quare frustra quisque justitiam metuit, si non etiam de misericordia confidit. Loco pignoris mola superior tolli prohibetur, quia peccatori praedicans, tanta dispositione componere praedicationem debet, ut nec derelicta spe timorem subtrahat, nec subtracta spe eum in solo timore derelinquat (Greg., Moral. XXXIII, 12, n. 24).

[Col. 1185C] CAP. L. De regni coelestis desiderio.---1. Magnus clamor sanctorum magnum est desiderium; tanto enim quisque minus clamat, quanto minus desiderat, et tanto majorem vocem in aures incircumscripti spiritus exprimit, quanto se in ejus desiderium plenius fundit. Cum aliter moveri soleat mens quae petit, aliter quae petitur, et sanctorum animae ita interni secreti sinu Deo inhaereant, ut inhaerendo quiescant, quomodo dicuntur petere, quas ab interna voluntate constat non discrepare? Quomodo dicuntur petere, quas et voluntatem Dei certum est, et ea quae futura sunt, non ignorare? Sed in ipso positae ab illo aliquid petere dicuntur, non quo quidquam desiderent, quod ab ejus quem cernunt voluntate discordat, sed quo mente ardentius inhaereant, eo etiam de ipso accipiunt, ut ab ipso petant quod eum facere velle noverunt (Greg., Moral. II, 7, n. 11; Taio, III, 37).

2. Nemo qui tardius auditur credat quod a superna [Col. 1185D] cura negligitur. Saepe enim nostra desideria, quia celeriter non fiunt, tamen exaudiuntur, et quod impleri conciter petimus, ex ipsa melius tarditate prosperatur. Saepe vox nostra eo perficitur quo differtur; et cum superficie tenus petitio negligitur, vota nostra altius in cogitationum radice complentur. Sicut et semina messium gelu pressa solidantur, et quod a superficie tardius exeunt, eo ad frugem multiplicatiora consurgunt. Desideria nostra dilatatione [Forte, dilatione] extenduntur, ut proficiant; proficiunt, ut ad hoc quod perceptura sunt convalescant. Exercitantur in certamine, ut majoribus cumulentur praemiis in retributione. Labor protrahitur pugnae, ut crescat corona victoriae.

3. Suos ergo Dominus cum velociter non exaudit, quod repellere creditur assidue trahit. Internus medicus peccatorum in nobis contagia quae inesse medullitus reprobat secat, et abscindit virus putredinis ferro tribulationis, eoque voces aegri audire dissimulat, [Col. 1186A] quo aegritudinis finem curat. David propheta ait: Clamo per diem, et non exaudies, in 270 nocte, et non ad insipientiam mihi (Psal. XXI, 3). Ac si diceret: Nequaquam mihi ad insipientiam proficit, quod die ac nocte clamantem me quotidie non exaudis. Quia unde me in temporali tribulatione quasi deseris, et non exaudis, inde ad aeternam sapientiam plus erudis. Iterum Psalmista dicit: Adjutor in opportunitatibus, in tribulatione (Psal. IX, 10). Tribulationem quippe dicturus, opportunitates praemisit; quia saepe tribulatione concutimur, et tamen opportunum nondum est, nisi ad desiderium ereptionis adjuvemur.

CAP. LI. De bonorum concordia.---1. Tunc charitas a jugo culpae liberos reddit, cum vicissim nostro per amorem servitio subjicit, cum et aliena nostra bona credimus, et nostra aliis quasi sua offerentes exhibemus. Certissime sciant homines, quia quantislibet virtutibus polleant, spirituales [Col. 1186B] fieri nullatenus possunt, si uniri per concordiam proximis negligunt. Scriptum est: Fructus enim spiritus est pax, charitas, gaudium (Galat. V, 22). Qui ergo servare pacem non curat, ferre fructum spiritus recusat. Unde idem Paulus ait: Cum sit inter vos zelus, et contentio, nonne carnales estis (I Cor. III, 3)? Hinc iterum dicit: Pacem sequimini cum omnibus, et sanctimoniam, sine qua nemo videbit Deum (Taio, III, 38; Greg. Reg. past., p. III, c. 22).

CAP. LII. De divinis judiciis.---1. Cum valde occulta judicia Dei sint, quibus in hac vita nonnunquam bonis male fit, malis bene, tunc occultiora sunt, cum et bonis hic bene est, et malis male. Nam cum bonis hic male est, malis bene, hoc fortasse deprehenditur, quia et boni si qua deliquerunt, hic recipiunt, ut ab aeterna damnatione plenius liberentur; et mali bona, quae pro hac vita faciunt, hic inveniunt, ut ad sola in posterum tormenta pertrahantur. Unde et ardenti diviti in inferno dicitur (Luc. XVI, 25): Memento, fili, quia recepisti bona [Col. 1186C] in vita tua, et Lazarus similiter mala (Taio IV, 2; Greg. Moral. V, 1, n. 1).

2. Cum bonis in praesens saeculum bene est, et malis male, incertum valde fit utrum boni bona accipiant, ut provocati ad aliquid melius crescant, an tuto latentique judicio hic suorum operum remunerationem recipiant, ut a praemio vitae sequentis inanescant, et utrum malos idcirco adversa feriant, ut ab aeternis suppliciis corrigendo defendant. An hic eorum poena incipiat, ut quandoque complenda eos ad ultima gehennae tormenta perducat. Quia inter divina judicia gravi incertitudinis suae caligine humana mens premitur, sancti viri, cum sibi suppetere prospera hujus mundi conspiciunt, pavida suspicione turbantur. Timent enim ne hic laborum suorum fructus recipiant, timent ne quod divina justitia latens in eis vulnus aspiciat, et exterioribus eos muneribus cumulans, ab intimis repellat.

3. Unde per Psalmistam dicitur: Palpebrae ejus [Col. 1186D] interrogant filios hominum (Psal. X, 5). Palpebrae quippe Dei judicia sunt ipsius, quae aliquid nobis claudunt, aliquid aperiunt; aperiendo namque nos interrogant, si intelligendo non extollimur. Claudendo interrogant, si non despicimus quae intelligere non valemus. Nemo judicia divina perscrutari appetat, cur, cum alius repellitur, alius eligatur; vel cur, cum alius eligitur, alius repellatur; quia, attestante Paulo, didicimus quod inscrutabilia sunt judicia ejus, et investigabiles viae ejus. Divinorum facta judiciorum semper indiscussa veneranda sunt, quia injusta esse nequaquam possunt. Rationem 271 quippe de occulto ejus consilio quaerere nihil est aliud quam contra ejus consilium superbire (Greg., II, in Ezech., hom. 5, n. 6).

4. Cum judiciorum Dei causa non deprehenditur, restat ut sub factis illius cum humilitate taceatur, quia nequaquam sufficit sensus carnis, ut secreta penetret Majestatis. Ad semetipsam humana mens [Col. 1187A] redeat, et quod de divinis judiciis apprehendere non valet, non requirat; ne si divinae irae causa discutitur, amplius discussa provocetur, et quam placare humilitas poterat, inexstinguibiliter superbia accendat. Per apostolum Paulum dicitur: O homo, tu quis es, qui respondeas Deo (Rom. IX, 20)? Semetipsum homo considerans tacet, et divina judicia discutere metuit, quia esse se pulverem agnoscit; respondere non posse convincitur, quia homo nominatur, quia per hoc quod de humo sumptus judicia superna discutere dignus non est (Greg., Moral. IX, 14, n. 21).

CAP. LIII. De his qui judicio Dei obdurantur.---1. Sicut nemo obstitit largitati Dei vocantis, ita nullus obviat justitiae delinquentis. Non enim cor peccantis Deus obdurat, sed obdurare dicitur, cum ab obduratione non liberat. Obdurare se per justitiam dicitur, quia cor reproborum per gratiam non emollit. Recludere Dei est clausis non aperire, sed [Col. 1187B] in suorum operum tenebris peccatores relinquere. Misericors Deus tempus nobis relaxat ad poenitentiam, sed cum ejus gratiae patientiam nos ad augmentum vertimus culpae. Hoc ipsum tempus, quod ad parcendum pie disposuit, districtius ad feriendum vertit. Cum reverti quisque ab erroris sui tenebrosis itineribus, etiam spatio temporis accepto noluerit, per hoc mala sua ad reatum auget, per quod ea diluere potuit, si converti voluisset (Taio, V, 5; Greg., Moral. XI, 9, n. 13; I in Ezech., hom. 11, n. 25).

CAP. LIV. De reproborum prosperitate.---1. Qui a Deo avertitur, et prosperatur, tanto perditioni fit proximior, quanto a zelo disciplinae invenitur alienus. Plerique reprobi, dum peccatorum suorum vinculis alligantur, ad justitiae tramitem nequaquam revertuntur, phreneticorum videlicet sensibus similes, qui insaniam qua praevalent virtutem putant, qui ex morbo esse nesciunt hoc quod amplius sanis possunt, et quasi crevisse viribus aestimant, dum ad [Col. 1187C] vitae terminum per augmenta languoris appropinquant. Nonnunquam reprobi phreneticis similes, qui rationis usum non habent, flent, et rident; et tanto in magna exsultatione se dilatant, quanto et insensibiles malum quod patiuntur ignorant. In Ecclesiastae libris scriptum est: Vidi servos in equis, et principes ambulantes, quasi servos super terram (Eccle. X, 7). Omnis qui peccat servus est. Servi namque in equis sunt, cum peccatores praesentis vitae dignitatibus efferuntur; principes vero, quasi servi ambulant, cum multos dignitate virtutum plenos nullus honor erigit, sed summa hic adversitas velut indignos deorsum premit (Greg., I in Ezech., hom. 12, n. 18; Moral. VI, 16, n. 26; Taio, V, 7; Moral. XXXI, 24, n. 43).

CAP. LV. Qualiter lapsi post ruinam surgere queant.---1. Peccata experti saltem post naufragium mare metuant, et perditionis suae discrimina vel cognita perhorrescant, ne qui pie post patrata mala sanati [Col. 1187D] sunt, improbe repetendo moriantur. Peccanti animae, et nunquam a peccato desinenti, dicitur: Frons mulieris meretricis facta est tibi, noluisti erubescere (Jerem. III, 3). Admonendi sunt itaque lapsi, ut studeant, quatenus suscepta naturae bona integra servare noluerunt, saltem scissa resarciant. Quid dicturi 272 sunt peccata carnis experti, si, aliis integritate stantibus, ipsi nec post damna resipiscant? Quid dicturi sunt, si cum multos et alios secum deferunt, hic exspectanti Domino nec semetipsos reducunt? Dicendum est lapsis ut praeterita admissa considerent, atque imminentia devitent, quatenus transactas culpas ad memoriam revocent, et pollui in fortuitis erubescant. Per Jeremiam prophetam Dominus dicit (Jerem. III, 1). Si dimiserit vir uxorem suam, et illa recedens duxerit virum alium, nunquid revertetur ad eam ultra? Nunquid non polluta et contaminata erit mulier illa? Tu autem fornicata es cum amatoribus multis; tamen revertere [Col. 1188A] ad me, dicit Dominus (Greg., Reg. past. p. III, adm. 29).

2. Ecce de fornicante et relicta muliere argumentum justitiae proponitur, et tamen nobis post lapsum redeuntibus non justitia, sed pietas exhibetur. Hinc utique colligamus, si nobis delinquentibus tanta pietate parcitur, a nobis sic post delictum redeuntibus quanta improbitate peccatur, aut quae ab illo erit improbis venia, qui non cessat vocare post culpam. Isaias propheta dicit: Erunt oculi tui videntes praeceptorem tuum, et aures tuae audient verbum post tergum monentis (Isai. XXX, 20). Quasi enim coram positus Deo quisque verba monitionis ejus praecepta cognoscit; adhuc enim ante ejus faciem stare est necdum eum peccando contemnere. Cum vero, derelicto bono innocentiae, iniquitatem eligens appetit, terga jam in ejus faciem mittit.

3. Omnipotens Dominus quasi post tergum nos subsequens monet, qui etiam post culpam ad se redire [Col. 1188B] persuadet. Aversum revocat, commissa non respicit, revertenti sinum pietatis expandit. Vocem ergo post tergum monentis audimus, si post peccata humili et contrito corde revertimur. Debemus igitur pietatem vocantis erubescere, si justitiam volumus formidare, quia tanto graviori improbitate contemnitur, quanto et contemptus adhuc vocare non dedignatur. Per Jeremiam prophetam Dominus dicit: Et venies usque ad Babylonem, ibi liberaberis (Mich. IV, 10). Babylon quippe confusio interpretatur. Saepe enim quis postquam in confusionem vitiorum ceciderit, erubescens mala quae perpetravit, ad poenitentiam redit, seque a suis lapsibus bene vivendo erigit. Quid ergo iste nisi usque ad Babylonem venit, et ibi liberatus est? Nonnunquam quisque erubescens mala quae fecit, se contra se erigit, et bene operando ad statum rectitudinis redit. In Babylone itaque liberatus est, qui per divinam gratiam ostenditur etiam de confusione salvatus.

CAP. LVI. De appetitu laudis humanae, vel favoribus [Col. 1188C] adulantium.---1. Omnis homo qui ex eo quod agit, humanas laudes appetit, testem in terra quaerit. Qui autem de actibus suis omnipotenti Domino placere festinat, testem se habere in coelo considerat. Cum multi mala gesta laudibus exaltant, inde fit ut incessanter crescat culpa favoribus enutrita. Curari autem vulnus negligitur, quod dignum praemiis laudeque videtur. Bene itaque per Salomonem dicitur: Fili mi, si te lactaverint peccatores, ne acquiescas (Proverb. I, 10). Peccatores enim lactant, cum vel perpetranda mala blandimentis inferunt, vel perpetrata favoribus extollunt. Quid enim aliud peccare quam occumbere? Sed quia peccantem laudibus 273 prosequuntur, quasi exstinctum sub verborum suorum aggere absconduntur. Arundinem mox ut aura tetigerit, in partem alteram fertur. Et quid per arundinem nisi carnalis animus designatur, qui mox favore vel detractione tangitur, in partem quamlibet inclinatur? (Greg., Moral. XIII, 24, n. 28; Taio, V, [Col. 1188D] 13; Greg., Moral. IV, 28, n. 51.)

2. Si ab ore cujusquam aura favoris flaverit, appetitus laudis humanae hilarescit. Extollitur, totumque se quasi ad gratiam inflectit; sed si inde ventus detractionis erupit unde laudis aura veniebat, mox hunc quasi in partem alteram ad vim furor inclinat. Ne paulatim atque inulte crescere debeat adulatio, statim et sine mora est oris gladio ferienda, et per zeli justitiam funditus exstinguenda. In Evangelio fatuis virginibus cum increpatione dicitur: Ite potius ad vendentes, et emite vobis (Matth. XXV, 9); venditores quippe olei adulatores sunt, quoniam in accepta qualibet gratia vanis suis laudibus nitorem gloriae offerunt, quasi oleum vendant. Principale corporis nostri caput est. Appellationis enim capitis ea quae principatur corpori mens vocatur. Impinguat ergo caput oleum peccatoris, cum demulcet mentem favor adulantis. Si favores suos quisque audiens ad superni judicii considerationem redit, ac ne de his [Col. 1189A] apud occultum arbitrium gravetur, metuit, quasi expurgationis igne ad magnitudinem claritatis excrevit, et unde incendium trepidationis sustinet, inde clarius fulget (Greg., I in Evang., hom. 12. n. 3; Moral. XXVIII, 8).

CAP. LVII. Qualiter sacra Scriptura maledicti promat sententiam.---1. Cum certe novimus quod maledictum Scriptura sacra prohibet, cur recte aliquando fieri dicimus, quod vitare eodem sacro eloquio non ignoramus? Sed sciendum nobis est quod Scriptura sacra duobus modis maledictum memorat. Aliud, videlicet, quod approbat; aliud, quod damnat. Aliter enim maledictum profertur judicio justitiae, aliter livore vindictae. Maledictum judicio justitiae, ipso primo homine peccante, prolatum est, cum audivit: Maledicta terra in operibus tuis (Gen. III, 17). Maledictum justitiae judicio profertur, cum ad Abraham dicitur: Maledicam maledicentibus tibi (Gen. XII, 3). Rursus, quia maledictum non judicio justitiae, [Col. 1189B] sed livore vindictae promitur, voce Pauli praedicantis admonemur, qua ait: Benedicite, et nolite maledicere (Rom. XII, 14); et rursum: Neque maledici regnum Dei possidebunt (I Cor. VI, 10). Deus omnipotens maledicere dicitur, et tamen maledicere homini prohibet; quia quod homo agit malitia vindictae, Deus non facit nisi examine et virtute justitiae (Taio, III, 3; Greg., IV Moral., 6).

2. Cum sancti viri maledictionis sententiam proferunt, non ad hanc ex voto ultionis, sed ex justitia examinis erumpunt. Intus enim subtile Dei judicium aspiciunt, et mala foras exsurgentia, quin maledicto debeant ferire, cognoscunt; et eo in maledicto non peccant, quia ab interno judicio non discordant. Petrus apostolus in offerentem sibi pecunias Simonem sententiam maledictionis intorsit, dicens: Pecunia tua tecum sit in perditionem (Act. VIII, 20). Qui enim non ait est, sed sit, non indicativo, sed optativo modo se haec dixisse signavit. Elias denique duobus quinquagenariis ad se venientibus dixit: Si homo Dei [Col. 1189C] sum, descendat ignis de coelo, et consumat vos (IV Reg. I, 12), Quorum utrorumque sententia quanta veritatis ratione convaluit, terminus causae monstravit. Nam et Simon etiam perditione 274 interiit, et duos quinquagenarios desuper veniens flamma consumpsit. Virtus subsequens testificatur qua mente maledictionis sententia promitur. Cum et maledicentis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur (quod) ab uno et intimo judice in reum sententia sumpta jaculatur, si subtiliter beati uniuscujusque, qualiter in Scriptura sancta maledicti promat sententiam, verba pensamus. Non enim ejus maledictio ex malitia delinquentis, sed ex rectitudine judicis procedit; non enim ira commoti, sed doctrina tranquilli. Qui enim jam recta maledicens intulit, non perturbationis vitio succubuit, sed doctrinae magisterium impendit.

CAP. LVIII. Quid sit jubilum.---1. Jubilum dicitur, [Col. 1189D] quando ineffabile gaudium mente concipitur, quod nec abscondi possit, nec sermonibus aperiri, et tamen quibusdam motibus proditur, quamvis nullis proprietatibus exprimatur. David Propheta intuens electorum animos tantum gaudium mente concipere, quantum sermone non valeat aperire, ait: Beatus populus qui scit jubilationem (Psal. LXXXVIII, 16). Non enim ait: Qui loquitur, sed qui scit, quia sciri quidem jubilatio intellectu potest, sed dictu exprimi non potest. Per jubilum sentitur quod ultra sensum est, et cum vix ad contemplandum sufficiat conscientia sentientis, quomodo ad exprimendum sufficit lingua dicentis? (Taio, III, 36; Greg., Moral. XXIV, 6, n. 10).

CAP. LIX. De discretione spiritus septiformis.---1. In mente fidelium primus ascensionis gradus est timor Domini, secundus pietas, tertius scientia, quartus fortitudo, quintus consilium, sextus intellectus, septimus sapientia. Isaias propheta, in Christo enumerans [Col. 1190A] gradus septiformis gratiae, ait: Requiescet super eum spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isai. XI, 2). Quot scilicet gradus de coelestibus loquens descendendo magis quam ascendendo numeravit. Videlicet sapientiam et intellectum, consilium et fortitudinem, scientiam, pietatem et timorem. Et cum scriptum sit: Initium sapientiae timor Domini (Proverb. IX, 10), constat procul dubio quia timore ad sapientiam ascenditur, non autem a sapientia ad timorem reditur. Perfectam procul dubio habet sapientia charitatem, sicut scriptum est: Perfecta charitas foras mittit timorem (I Joan. IV. 18). Isaias ergo, quia de coelestibus ad ima loquebatur, coepit magis a sapientia, et descendit ad timorem. Sed nos, quia a terrenis ad coelestia tendimus, eosdem gradus ascendendo numeremus, ut a timore ad sapientiam pervenire valeamus. Est timor Domini in mente fidelium; sed [Col. 1190B] qualis iste timor est, si cum eo pietas non est? Qui enim misereri proximo ignorat, qui compati ejus tribulationibus dissimulat, hujus timor ante omnipotentis Dei oculos nullus est, si non sublevatur ad pietatem. Sed saepe pietas per inordinatam misericordiam errare solet, si fortasse pepercit quae parcenda non sunt. Peccata enim quae feriri gehennae ignibus possunt disciplinae sunt verbere corrigenda. Sed inordinata pietas cum temporaliter parcit, ad aeternum supplicium pertrahit (Greg., II in Ezech., hom. 7, n. 7; Taio, III, 23).

2. Ut vera et ordinata sit pietas ad gradum est alium sublevanda. Id est, ut sciat vel quid ex misericordia puniat, vel quid ex misericordia 275 dimittat. Sed quid si sciat quid agere quisque debeat, virtutem vero agendi non habeat? Scientia ergo nostra crescat ad fortitudinem, ut cum videt quid agendum sit, agere per mentis fortitudinem possit, ne timore trepidet, et pavore collapsa non valeat bona defendere [Col. 1190C] quae sentit. Saepe fortitudo, si improvida fuerit, et minus contra vitia circumspecta, ipsa sui praesumptione in casum ruit. Ascendat ergo ad consilium, ut praevidendo praemuniat omne quod agere fortiter potest. Esse consilium non potest, si intellectus deest. Quia qui non intelligit malum quod agentem gravat, quomodo potest bonum solidare quod adjuvat? Itaque a consilio ascendamus ad intellectum. Si intellectus magno quidem acumine viget, et moderari se nesciat per maturitatem, ab intellectu ergo ascendatur ad sapientiam, ut hoc quod acute intellectus invenit sapientiae maturitate [Al., sapientia mature] disponat. Quia igitur per timorem surgitur ad pietatem, per pietatem ad scientiam ducimur, per scientiam ad fortitudinem roboramur, per fortitudinem ad consilium tendimus, per consilium ad intellectum proficiscimur, per intellectum ad maturitatem sapientiae venimus. Septem gradibus ad portam ascendimus per quam nobis aditus vitae spiritualis aperitur.

[Col. 1190D] CAP. LX. De variis percussionibus mundi.---1. Qui Deum diligunt in mundi fine vel percussione gaudere atque hilarescere jubentur, quia videlicet eum quem amant mox inveniunt, dum transit is quem non amaverunt. Absit ne fidelis quisque Deum videre non desideret, et de mundi percussionibus lugeat, quem finiri iisdem ipsis percussionibus non ignorat. Ex mundi destructione lugere eorum est qui radices cordis in ejus amore plantaverunt, qui sequentem vitam non quaerunt, qui illam neque esse suspicantur. Nos, qui illa coelestis patriae gaudia aeterna cognovimus, festinare ad eam quantocius debemus. Optandum nobis est citius pergere, atque ad illam vitam felicitate perpetuam pervenire (Taio, V, 24; Greg., I in Evang., hom. 1, n. 3).

CAP. LXI. De Judaici populi circa mundi finem conversione.---1. Sancta Ecclesia, in primitiis suis multitudine gentium fecundata, vix in mundi fine Judaeos quos invenerit suscipiet, et extrema colligens, eos [Col. 1191A] quasi reliquias frugum ponet. De quibus Judaici populi reliquiis Isaias: Si fuerit numerus filiorum Israel quasi arenae maris, reliquiae ejus salvae fient (Isai. X, 22). Elia veniente, promittitur quod reducat corda filiorum ad patres eorum. Ut doctrina quae nunc a Judaeorum corde ablata est tunc, miserante Domino, redeat, quando hoc de Domino intelligere coeperunt filii, quod praedicaverunt patres. Judaicus populus in fine mundi liberabitur a servitute peccati, sicut scriptum est: Donec plenitudo gentium introiret, et sic omnis Israel salvus fieret (Rom. XI, 25). Et sicut propheta ait: Si fuerit numerus filiorum Israel sicut arena maris, reliquiae salvae fient (Isai. X, 22). Sancta Ecclesia adhuc in hac vita posita pro laboribus quos sustinet duplicia munera recipit, cum susceptis, ut diximus, plene gentibus, in fine mundi Judaeorum etiam ad se corda converterit, sicut scriptum est: Donec plenitudo gentium intraret, et sic omnis Israel salvus fieret (Taio, V, 25; Greg., in praef. IV Moral., c. 4; praef. in Job. c. 10, n. 20).

[Col. 1191B] CAP. LXII. De Antichristi temporibus.---1. Antiquus hostis extrema mundi atrocius tentaturus aggreditur, qui tanto fit ferventior ad saevitiam, quanto se viciniorem sentit ad poenam. 276 Considerat quippe quid juxta sit, ut licentiam nequissimae libertatis amittat. Et quantum brevitate temporis angustatur, tanto multiplicitate crudelitatis expanditur. Quidquid diabolus nequiter valuerit, in fine mundi callidius exquiret. Tunc cervicem superbiae altius eriget, et per damnatum illum quem gestat hominem omne quod temporaliter praevalet nequiter ostendet. Stellas de coelo in terra cadere est relicta a nonnullis spe coelestium, illo duce, ad ambitum gloriae saecularis inhiare. Iste igitur draco misit caudam, et traxit tertiam partem stellarum. Draconis enim cauda stellarum pars trahitur, quando extrema persuasione Antichristi quidam, qui videntur lucere, rapientur (Taio, V, 26; Greg. Moral. XXXIV, 1, n. 1).

2. Nonnulli de tribu Dan venire Antichristum ferunt, [Col. 1191C] sicut per Jacob patriarcham dicitur: Fiat Dan coluber in via, cerastes in semita, mordens ungulas equi, ut cadat ascensor ejus retro (Gen. XLIX, 17). Hoc in loco Dan et coluber asseritur, et mordens. Unde non immerito dum Israeliticus populus terras in castrorum partitione susciperet, primus Dan ad Aquilonem castrametatus est, illum, scilicet, significans, qui in corde suo dixerat: Sedebo in monte testamenti, in lateribus aquilonis. Ascendam super altitudinem nubium; similis ero Altissimo (Isai. XIV, 13). De quo et per prophetam dicitur: A Dan auditus est fremitus equorum ejus (Jerem. VIII, 16). Antichristus non solum coluber, sed etiam cerastes vocatur. Cerata enim Graece cornua dicuntur. Serpens, qui hic cornutus esse perhibetur, per quem digne ejusdem Antichristi adventus asseritur, quia contra vitam fidelium cum morsu pestiferae praedicationis armatur etiam cornibus potestatis (Greg. Moral., XXXI, 24, n. 43).

CAP. LXIII. De salute, vel languore corporis, vitaque [Col. 1191D] praesentis corruptionis.---1. Justis in hac vita ipsa sarcina suae corruptionis onerosa est. Quod vigiliae defatigant, somnus quaeritur, ut vigiliarum labor atque anxietas temperetur. Nonnunquam etiam somnus occidit, fames corpus atterit, atque ut ejus necessitas repellatur, cibi requiruntur. Sed saepe et cibi gravant, qui ad repellendum debilitatis gravamen quaesiti fuerant. Quousque subditi corruptionis sumus, auctori nostro minime respondemus; quia dum corruptio ab incorruptione longe est, similitudo apta nostrae responsioni non est. Humana creatura eo ipso quod creata est, in semetipsa habet sub se defluere; sed a conditore suo homo accepit quod et super se contemplatione rapiatur, et in se ipso in incorruptione teneatur. Admonendi sunt incolumes, ut salute corporis exerceant salutem mentis; ne si acceptae incolumitatis gratiam ad usum nequitiae inclinent, dono deteriores fiant; et eo postmodum supplicia graviora mereantur, quo nunc largioribus [Col. 1192A] bonis Dei male uti non metuunt (Greg., Moral. XII, 13, n. 17; Taio, III, 51, 52; III, 14, n. 18; Reg. past. p. III, c. 12).

2. Item admonendi sunt incolumes, ne opportunitatem salutis in perpetuum promerendae despiciant. Scriptum namque est: Ecce nunc tempus acceptabile, ecce nunc dies salutis (II Cor. VI, 2). Dicendum est eis ne placere Deo si cum possunt noluerint, cum voluerint sero non possint. Salus corporis, quando ad bene operandum accepta despicitur, quanti sit muneris amissa sentitur. Et infructuose ad ultimum quaeritur, quae congruo concessa tempora utiliter non habetur. Per sapientissimum Salomonem dicitur: Ne des alienis honorem tuum, et annos tuos crudeli, ne 277 forte impleantur extranei juribus tuis, et labores tui sint in domo aliena, et gemas in novissimis, quando consumpseris carnes, et corpus tuum (Proverb. V, 9). Qui namque a nobis alieni sunt, nisi maligni spiritus, quia a coelestis sunt patriae sorte separati? [Col. 1192B] Qui vero honor noster est, nisi quod etiam in luteis positi et conditi ad conditoris nostri sumus imaginem creati? Vel quis alius crudelis est, nisi ille apostata angelus, qui et semetipsum poena mortis superbiendo perculit, et inferre mortem humano generi etiam perditus non pepercit?

3. Honorem suum alienis dat, qui, ad Dei imaginem ac similitudinem conditus, vitae suae tempora malignorum spirituum voluntatibus administrat. Annos etiam suos crudeli tradit, qui ad voluntatem male dominantis adversarii accepta vivendi spatia expendit. Quisquis per acceptam valetudinem corporis, per attributam sibi sapientiam mentis, non exercendis virtutibus, sed perpetrandis vitiis elaborat, nequaquam suis viribus suam domum, sed extraneorum habitacula, id est, immundorum spirituum facta multiplicat: nimirum, vel luxuriando, vel superbiendo agens, ut etiam se adjiciens perditorum numerus crescat. Pierumque accepta salus carnis per vitia expenditur, sed cum repente subtrahitur, [Col. 1192C] cum molestiis caro atteritur, cum jam egredi anima urgetur, diu male habita, quasi ad bene vivendum, salus amissa requiritur. Tunc recte gemunt homines, quod Deo servire noluerunt, quando damna suae negligentiae recuperare serviendo nequaquam possunt. Unde alias dicitur: Cum occideret eos, tunc quaerebant eum (Psal. LXXVII, 34.

CAP. LXIV. De aegritudine corporis.---1. Admonendi sunt aegri, ut eo se Dei filios sentiant, quo illos disciplinae flagella castigant. Nisi enim correptis filiis haereditatem dare disponeret, erudire eos per molestias non curaret. Dicendum est aegris ut si coelestem patriam suam credunt, necessarium est ut in hac labores, velut in aliena patria, patiantur; lapides sanctuarii divini extra tunsi sunt, ut in constructione templi absque mallei sonitu ponerentur, quia videlicet nunc foras per flagella tunduntur, ut intus in templum Dei postmodum sine disciplinae percussione disponantur, quatenus quidquid in nobis [Col. 1192D] est superfluum, modo percussio resecet, et tunc sola nos in aedificio concordia charitatis liget. Admonendi sunt aegri ut considerent pro percipiendis terrenis haereditatibus quam dura carnales filios disciplinae flagella castigent. Cur ergo nobis divinae correptionis poena gravis est, per quam et nunquam amittenda haereditas percipitur, et super mansura supplicia vitantur? Considerent aegri quanta salus cordi sit molestia corporalis, quae ad cognitionem sui mentem revocat (Taio, III, 53; Greg., Reg. past., p. III, c. 12).

2. Quare quam plerumque salus abjicit infirmitatis memoriam [Al. memoria] reformari, ut animus qui extra se in elationem ducitur cui sit conditioni subditus ex percussa quam sustinet carne memoretur. Admonendi sunt aegri ut considerent quanti sit muneris molestia corporalis, quae et admissa peccata diluit; et ea quae poterant admitti compescit. Quae et sumpta ab exterioribus plagis concussae mentis [Col. 1193A] poenitentiae vulnera infligit. In proverbiis Salomonis scriptum est: Livor vulneris abstergit 278 mala, et plagae in secretioribus ventris (Prov. XX, 30). Mala enim livor vulneris abstergit, quia flagellorum dolor vel cogitatas vel perpetratas nequitias diluit. Cum exterius percutimur, ad peccatorum nostrorum memoriam taciti afflictique revocamur, atque ante oculos nostros cuncta quae a nobis sunt male gesta reducimus; et per hoc quod foras patimur, magis intus quod fecimus dolemus. Unde fit ut inter aperta vulnera corporis amplius nos abluat plaga secreta ventris, quia sanat nequitias pravi operis occultum vulnus doloris. Admonendi sunt aegri quatenus patientiae virtutem servent, ut incessanter quanta Redemptor ab his quos creaverat pertulit mala considerent. Cur itaque asperum creditur ut a Deo homo toleret flagella pro malis, si Deus ab omnibus tanta pertulit mala pro bonis? Aut quis sana intelligentia de percussione sua ingratus exstet, si ipse hinc sine flagello non exiit, qui sine peccato vixit?

[Col. 1193B] CAP. LXV. De brevitate, vel miseria vitae praesentis. ---1. Quid sunt nationes in mundo, nisi flores in campo? Tendamus oculos cordis in hac latitudine mundi praesentis, et ecce quasi tot floribus, quot hominibus, plenus est. Vita itaque in carne flos in feno est. Unde bene per Psalmistam dicitur: Homo, sicut fenum dies ejus, et sicut flos agri, ita florebit (Psal. CII, 15). Carnis nos viriditas ostendit, sed ariditas pulveris ab aspectibus retrahit. Quasi flos apparuimus, qui non eramus; quasi flos arescimus, qui temporaliter apparebamus; et quia per momenta homo quotidie compellitur ad mortem, recte in libro beati Job dicitur: Effugit velut umbra, et nunquam in eodem statu permanet (Job XIV, 2). Homo hic vivendi vires ad modicum accipit, ut in perpetuum transeat, ubi ejus vitam terminus non concludat. Sed in hac brevitate, ubi roboratus est, colligit unde in perpetuitate inveniat, vel ut semper gaudeat, [Col. 1193C] vel ut suscepta supplicia non evadat. Omne quod transit breve est, etiam si tardius terminari videatur. In mortis autem semita, per quam non revertemur, ambulamus, non quod ad vitam carnis minime resurgendo reducimur, sed quod ad labores hujus vitae mortalis, velut ad conquirenda laboribus praemia, iterum non venimus (Greg. Moral. XI, 50, n. 67; Taio, III, 5; Greg. Moral. XIII, 27, n. 31).

2. Qui considerat qualis erit in morte, semper fit timidus in operatione; atque unde in oculis suis jam quasi non vivit, inde veraciter in oculis sui conditoris vivii. Nihil quod transeat appetit. Cunctis praesentis vitae desideriis contradicit; et pene mortuum se considerat, quia se moritorum minime ignorat. Perfecta vita est mortis meditatio; quam dum justi sollicite peragunt, culparum laqueos evadunt. Unde scriptum est: In omnibus operibus tuis memorare novissima tua, et in aeternum non peccabis (Eccli. VII, 40). Quantumlibet longum fuerit tempus praesentis vitae, eo ipso breve est, quod permanens non est. [Col. 1193D] Neque enim dignum est ut diutinum judicetur quidquid fine circumscribitur. Si enim subtiliter consideretur omne quod hic agitur, poena miseriae est. Ipsi etenim corruptioni carnis servire ad necessaria atque concessa, miseria est, ut contra frigus vestimenta, contra famem alimenta, contra aestum frigora requirantur.

3. Multa cautela custoditur salus corporis, sed plerumque etiam custodita 279 amittitur, amissa cum gravi labore comparatur, aut reparatur, et tamen reparata semper in dubio permanet. Quid hoc aliud quam mortalis vitae miseria est? Amamus amicos, suspecti ne [Al., qui suspectione] offendi valeant. Formidamus inimicos, atque securi de eis non sumus, utique quos formidamus. Plerumque inimicis sic confidenter quasi amicis loquimur. Et nonnunquam pura verba proximorum, et multum nos fortasse diligentium, quasi verba suscipimus inimicorum. Et qui falli nunquam vel fallere volumus, ex [Col. 1194A] cautela nostra gravius erramus. Iniquorum gloria, cum plerumque in annorum multitudine tenditur, ab infirmorum mentibus esse longa, et quasi stabilis aestimatur. Sed cum repentinus hanc finis intercipit, brevem procul dubio fuisse redarguit, quoniam finis determinans innotescit quia quod praeterire potuit modicum fuit.

CAP. LXVI. De morte corporis.---1. Praefixi dies ab interna Dei praescientia nec augeri possunt, nec minui, nisi contingat ut ita praesciantur, ut aut cum optimis operibus longiores sint, aut cum pessimis breviores. Sicut Ezechias augmentum dierum meruit impensione lacrymarum, et sicut de perversis scriptum est: Indisciplinatis obviat mors. Omne, quod secundum praesens saeculum laboramus, vix usque ad mortem sufficit. Mors namque interveniens fructum nostri laboris abscidit. Quod vero pro aeterna vita agitur, etiam post mortem servatur; et tunc apparere incipit, cum laborum carnalium fructus coeperit [Col. 1194B] non videri. Ibi ergo illa retributio inchoat, ubi ista terminatur. Horam nobis ultimam Dominus noster idcirco voluit esse incognitam, ut semper mens possit esse suspecta, et dum illam praevidere non possumus, ad illam sine intermissione praeparemur, quia venturae mortis tempus ignoramus, et post mortem operari non possumus; superest ut ante mortem tempora indulta rapiamus. Sic enim, sic mors ista cum venerit vincitur, si priusquam venerit timeatur. Redemptor noster suscepit mortem, ne mori timeamus. Ostendit resurrectionem, ut nos resurgere posse confidamus (Greg. Moral. XII, 52, n. 58; Taio, III, 54; Greg., II in Evang., hom. 27, n. 5; I in Evang., hom. 13, n. 16; Moral. XV, 55, n. 68).

2. Unde et eamdem mortem non plusquam triduanam esse voluit, ne si in illo resurrectio differretur, in nobis omnino desperaretur. Exuta carne, animam nequaquam jam visus hominis aspicit, quia post mortem non liberat, quem ante mortem gratia ad veniam [Col. 1194C] non reformat. Beatus David ait: Exiet spiritus eorum, et revertetur ad terram suam (Psal. CXLV, 4). Tunc spiritus per cognitionem reatus sui ad terram consternitur, cum caro, quam vitam suam credit, redire ad pulverem urgetur. Paululum in praesenti vita roboratus est homo, quia hic vivendi vires ad modicum accepit, ut in perpetuum transeat, ubi ejus vitam terminus non concludat; sed in hac brevitate ubi roboratus est colligit, unde in perpetuitate inveniat, vel ut semper gaudeat, vel ut suscepta supplicia non evadat. Sicut hi qui adhuc viventes sunt mortuorum animas quo loco habeantur ignorant, ita mortui vitam in carne viventium post eos qualiter disponatur nesciunt, quia et vita spiritus longe est a vita carnis. Et sicut corporea et incorporea diversa sunt genere, ita etiam distincta cognitione. Quod tamen de animabus sanctis sentiendum non est, 280 quia quae intus omnipotentis Dei claritatem vident, nullomodo credendum est quod sit foris aliquid quod ignorent (Greg. Moral. VIII, 15. n. 30; [Col. 1194D] XII, 19, n. 24; XII, 20, n. 25).

3. Omnipotens Dominus ideo latere nos voluit finem nostrum, ut dum incerti sumus quando moriamur, semper ad mortem parati inveniri debeamus. Cur igitur quasi de certo extollitur cujus vita sub poena incertitudinis tenetur? Sicut enim vir fortis, cum vicino jam belli certamine armis accingitur, palpitat et festinat, tremit et saevit, quasi pavere per pallorem cernitur, sed per iram vehementer urgetur, ita vir sanctus, cum passioni mortis propinquare se conspicit, a naturae suae infirmitate concutitur, et spei suae soliditate roboratur. De vicina quidem morte trepidat, et tamen quod moriendo verius vivat, exsultat. Unusquisque vir sanctus ad regnum non potest, nisi interposita morte, transire; et idcirco confidendo quasi ambigit, et quasi ambigendo confidit; et gaudens metuit, et metuens gaudet, quia scit quod ad bravium quietis non perveniat, nisi hoc quod interjacet cum labore transcendat. Cum morbos [Col. 1195A] a corpore nostro repellere cupimus, tristes quidem amarum purgationis poculum sumimus, certi autem de subsequenti salute gaudemus. Quia enim pervenire corpus aliter ad salutem non valet, in potu etiam libet quod taedet. Cumque amaritudini inesse vitam animus conspicit, moerore turbatus hilarescit (Greg. Moral. XXXI, c. 33).

4. Cum tempus vitae a divina nobis praescientia sit procul dubio praefixum, quaerendum valde est qua ratione nunc dicit quod iniqui ex praesenti saeculo ante tempus proprium subtrahuntur? Omnipotens Deus, etsi plerumque mutat sententiam, consilium nunquam. Eo ergo tempore ex hac vita quisque subtrahitur, quo ex divina potentia ante tempus praescitur. Sed sciendum quod creans et ordinans nos omnipotens Deus, juxta singulorum merita disponit et terminum, ut vel malus ille breviter vivat, ne multis bene agentibus noceat, vel bonus iste diutius in hac vita subsistat, ut multis boni operis adjutor existat, [Col. 1195B] ut rursum malus longius differatur in vita, ut prava adhuc opera augeat. Ex quorum tentatione purgati justi verius vivant; vel bonus citius subtrahatur, ne si hic diu vixerit, ejus innocentiam malitia corrumpat. Quamvis omnipotens Deus illud tempus uniuscujusque ad mortem praesciat, quo ejus vita terminatur, nec alio in tempore quisquam mori potest, nisi ipso quo moritur. Nam si Ezechiae anni additi ad vitam quindecim memorantur, tempus quidem vitae crevit ab illo termino quo mori ipse merebatur. Nam divina dispositio ejus tempus tunc praesciit, quo hunc postmodum ex praesenti vita subtraxit. Cum ergo ita sit, quid est quod dicitur, quia iniqui sublati sunt ante tempus suum, nisi quod omnis qui praesentem vitam diligit longiora sibi ejusdem vitae spatia promittunt? Sed cum eos mors superveniens a praesenti vita subtraxit, eorum vitae spatia, quae sibi longiora quasi in cogitatione tendere consueverant, intercidit.

Capitula alia Sententiarum.---1. Quid est quod [Col. 1195C] sancta Ecclesia hostibus suis, ut castrorum acies, est timenda? Non enim a magno intellectu vacat ista comparatio, et idcirco 281 est subtiliter intuenda. Scimus, et constat, quia castrorum acies tunc hostibus suis terribilis ostenditur, quando ita fuerit constipata, atque densata, ut in nullo loco interrupta videatur. Nam si ita disponitur, ut locus vacuus, per quem hostis possit ingredi, dimittatur, profecto jam suis hostibus terribilis non est. Et nos ergo, cum contra malignos spiritus in spiritualis certaminis aciem ponimur, summopere necesse est ut per charitatem semper uniti, atque constricti, et nunquam interrupti per discordiam inveniamur. Quia quaelibet bona in nobis opera fuerint, si charitas desit, per malum discordiae locus aperitur in acie, unde ad feriendos nos valeat hostis intrare. Antiquus vero inimicus castitatem in nobis, si sine charitate fuerit, non timet, quia ipse nec carne premitur, ut in ejus luxuria dissolvatur. Abstinentiam non timet, quia ipse cibo non utitur, qui necessitate corporis non urgetur. [Col. 1195D] Distributionem terrenarum rerum non timet, si eidem operi charitas desit, quia divitiarum subsidiis nec ipse eget (Greg., in Ezech., hom. 8, n. 6).

2. Valde autem in nobis charitatem veram, id est, amorem humilem, quem nobis vicissim impendimus, timet, et nimis concordiae nostrae invidet, quia hanc nos tenemus in terra, quam ipse tenere nolens amisit in coelo. Bene ergo nunc dicitur: Terribilis ut castrorum acies ordinata (Cant. VI, 3). Quia electorum multitudines eo maligni spiritus pertimescunt, quo eos per charitatis concordiam munitos contra se et conglobatos aspiciunt. Quanta autem sit concordiae virtus ostenditur, cum sine illa reliquae virtutes non esse monstrantur. Magna enim est virtus abstinentiae; sed si quis ita ab alimentis abstinet, ut caeteros in cibo dijudicet, et alimenta eadem quae Deus creavit ad percipiendum cum gratiarum actione fidelibus etiam damnet, quid huic virtus abstinentiae facta est, nisi laqueus culpae? Unde quoque Psalmista nullam [Col. 1196A] esse abstinentiam sine concordia designans, ait: Laudate eum in tympano et choro (Psal. CL, 4). In tympano enim corium siccum resonat, in choro autem voces concorditer cantant. Quid ergo per tympanum, nisi abstinentia; et quid per chorum, nisi charitatis concordia designatur? Qui itaque sic abstinentiam tenet, ut concordiam deserat, laudat quidem Deum in tympano, sed non laudat in choro. Sic enim abstinere, vel jejunare oportet, ut non nos jejunandi, vel abstinendi necessitati subdamus, ne non jam devoti, sed inviti rem voluntariam faciamus. Si enim quoslibet advenientes, jejunio intermisso, reficio, non solvo jejunium, sed impleo charitatis officium. Caeterum si propter abstinentiam spirituales fructus [Forte fratres], quos novi mea remissione delectari, contristo, abstinentia mea non est virtus dicenda, sed vitium, quia abstinentiae continuatio, nisi fuerit, quando res exigit praetermissa, et me inflat, et fratrem meum, cui charitas juvet, contristat, vel certe [Col. 1196B] nihil mihi inesse fraternae charitatis demonstrat.

3. Superbia est initium omnis peccati; concupiscentia vero poena peccati; et ideo non potest aliter vinci concupiscentia vitiosa, nisi prius caveatur per humilitatis virtutem superbia, quae ejus est inimica. Superba voluntas facit Dei praecepta contemni, humilitas vero custodiri. Superbia 282 ex angelis daemones fecit, humilitas homines sanctis angelis similes reddit. Illa rebelles diabolo subditos facit, haec humiles Christo conjungit. Superbi cupiunt in se quod non faciunt praedicari, humiles refugiunt quidquid boni operantur agnosci. Illi vitia propria a se alienando perversitate suae voluntatis excusant, et bona sua suis viribus deputando semetipsos turpiter jactant, isti si qua peccata commiserint, voluntarie confitendo semetipsos accusant, et omnia bona sua divino muneri deputando, Deum jugiter laudant. Quapropter si virtus non habitat in animo vitioso, superbia humilitatis non cedit imperio, quia non poterit mens regnum [Col. 1196C] habere virtutum, nisi jugum excusserit prius vitiorum. Tunc enim vitia fideliter ex pectore discedunt, si virtutibus cedant; alioquin vel subsidunt ad tempus ejecta, vel redeunt, nisi virtutes in locis vitiorum quae fuerunt depulsa successerint (Vide supra, c. 20, et Isidori l. II Sent., c. 38).

4. Quapropter pietas in nobis crudelitati resistat, iram patientia fundata coerceat, pudicitia libidinem vincat, animositatem tranquillitas tollat, verbositatem taciturnitas moderata compescat, desideria carnalia delectatio spiritualis imminuat, abstinentiae rigor aculeos carnis obtundat, curiositati studium spirituale succedat, sobrietati cedat ebrietas, mansuetudini succumbat immanitas, dominetur levitati maturitas. Dei et proximi charitate crescente, consumatur mundi cupiditas; excludat parcitas gulae luxuriam, castiget industriae virtus ignaviam, reprimat humilitas vera profundam jactantiam, pellat simplicitas pura superbiam, non impediat varietas fucata constantiam, emendatiores augeant disciplinam; frangat [Col. 1196D] clementiam religiosa saevitia; et funditus eradicet bonitas acquisita malitiam, ut expulsione vitiorum celebretur introductio gloriosa virtutum.

5. At utcunque jam patuit qualiter intelligatur quod Scriptura dicit: Initium omnis peccati superbia (Eccli. X, 15), hic etiam videamus quod sanctus Apostolus dicit: Radix omnium malorum est cupiditas (I Tim. VI, 10). Cum sanctus Spiritus, qui locutus est per prophetam, per Apostolum quoque ipse locutus sit, ne sibi possit esse diversus, sollicite considerare debemus quare ille initium omnis peccati superbiam, hic omnium malorum cupiditatem nominare voluerit. An forte sermonem propheticum Paulus apostolus, ut solet, exposuit, quandoquidem sive initium omnis peccati, sive radicem malorum omnium dicas, unum idemque significas. Porro cupiditas, atque superbia in tantum unum est malum, ut nec superbia sine cupiditate, nec sine superbia possit cupidus inveniri. Siquidem et diabolus, in quo tenet [Col. 1197A] superbia principatum, propriae potestatis ac perditionis humanae cupidus fuit. Et ipse homo per appetitum arboris interdictae ac divinae similitudinis affectationem morbo se affectum cupiditatis ostendit. De superbia namque nascuntur haereses, schismata, detractiones, invidia, verbositas, jactantia, contentiones, animositates, ambitio, elatio, praesumptio, vanitas, inquietudo, mendacium, perjurium, et caetera hujusmodi.

6. Sed haec quis dubitet ex cupiditate quoque procedere, cum omnes qui fuerint illis omnibus morbis quos nominavi corrupti habeantur et cupidi? Iterum cum gulosos, intemperantes, ebriosos, avidos, rapaces, 283 fornicarios, adulteros, stupratores, incestos, flagitiosos cupiditas reddat, quando possunt sine superbia tales fieri, sine qua omnino non possunt Dei praecepta contemni, quibus prohibentur illa omnia mala quae superius comprehendi? Ideoque si volumus consummare nostri certaminis cursum, caveamus [Col. 1197B] imprimis cupiditatem, atque superbiam, non duo mala, sed unum, a quo trahunt omnes mali actus initium. Nam sine superbia quae possunt saltem inchoari peccata, cum dicitur: Initium omnis peccati superbia? Aut sine cupiditate quae est omnium malorum radix, quae possunt fieri mala, cum sine radice omnia aut nulla reputentur, aut mortua? Deinde, si quodlibet peccatum perpetrare non possum, nisi meae delectationi consentiam, quod cupiditatis est proprium, et Dei praecepta contemnam, quod est *, ex superbia, quae initium omnis peccati dicitur, procedit omne peccatum.

7. Invidus, qui alienum bonum suum facit, invidendo supplicium *, nulla videtur ad invidendum concupiscentia provocari, sed tantum superbiae morbo vexari. Sed si animi ejus pestem, qua praecipitatur incensus, subtiliter alteque rimemini, invenietis eum et perditionis ejus cupidum, cujus cupit interitum, et superbiae malo teneri, quo sibi jugiter [Col. 1197C] ingemiscit meliorem cui invideat anteferri. Quis facile potest quale sit hoc malum verbis exprimere, quod invidus odio hominis persequitur divinum munus in homine, cum potius amari homo debeat etiam pro sui meriti sanctitate? Tantos invidos habet justa poena tortores, quantos invidiosus habuerit laudatores. Siquidem invidiosum facit excellentia meriti, invidum poena peccati. Nec ei ab homine potest adhiberi remedium, cujus est vulnus occultum (Vide supra c. 24, et Isid., III Sent., cap. 25).

8. Jam nunc videamus quibus indiciis possit superbia deprehendi, ut sicut in superioribus claruit (Vide lib. III Sent., c. 23) nullum peccatum posse sine illa committi, ita hic signa ejus eluceant, quibus cavenda possit ostendi. Omitto illos quos etiam ipse habitus et incessus superbos ostendunt. Quorum erecta cervix, facies torva, truces oculi, et sermo terribilis nudam superbiam damnant. Qui, libidine dominandi possessi, quos possunt violenter sibi subjiciunt, humana divinaque jura confundunt, honoribus [Col. 1197D] intumescunt. Passim cuncta diripiunt, suis criminibus gaudent, et seipsos superbiae corrupti morbo non capiunt. Hos ergo praetereo, in quibus superbia tam aperte regnat, ut nec dignentur se occultare, nec valeant. Illos perdolendos ostendo, atque eorum exempla cavenda denuntio, quos jam conversos, et aliquantulum proficientes superbia occulte captivat, quos in profundum malorum fraudulenta damnatione praecipitat, et ne inde unquam possint emergere, jugiter calcat. Ipsa in cordibus talium locum diabolo facit. Ipsa ei advenienti munitum pectus familiariter pandit. Ipsa introeuntem suscipit. Ipsa captis jus perdite vivendi constituit. Ipsa omnibus bonis exarmat, quos semel invaserit. Ipsa quidquid in eis remanserit quod vitiis possit obniti, ne contra se forte convalescat, interimit.

9. Inde enim est ut hi quos superbae mentis tabes purulenta corrumpit, seniorum suorum non observant imperia, sed judicant. De suis 284 negligentiis [Col. 1198A] objurgati aut rebellant insolenter, aut murmurant; de loco superiori disceptant, praeferri se etiam melioribus impudenter affectant. Simplicitatem spiritualium fratrum imprudenter exaggerant. Suas sententias procaciter jactant. Obsequia delata fastidiunt; negata pertinaciter quaerunt, natales moribus anteponunt. Juniores suos elati despiciunt. Conferri sibi aliquos posse non credunt. Aequari se moribus [Forte, minoribus] dedignati, super eos se solo animi tumore constituunt. Non servant in obsequio reverentiam, in sermone modestiam, in moribus disciplinam. Habent in intentione pertinaciam, in corde duritiam, in sermocinatione jactantiam; in humilitate fallaces, in locutione mordaces, in odio pertinaces subjectionis impatientes, potentiae sectatores, omnibus bonis odibiles. Ad opus bonum pigri, ad communionem feri, ad obsequium duri, ad loquendum quod nesciunt prompti, ad supplantandum parati, ad omnia quibus subsistit fraterna societas inhumani, [Col. 1198B] temerarii in audiendo, praesumptuosi in docendo, clamosi in loquendo, fastidiosi in audiendo, effrenati deformiter in cachinno, onerosi amicis, infesti quietis, ingrati beneficiis, inflati obsequiis, et imperiosi subjectis.

10. Haec sunt superbiae grassantis indicia, quibus Deus offenditur, et recedit, ac superba corda destituit. His malis diabolus pastus exsultat, et invitatur ut veniat. Superbas mentes intrat ut teneat, erigit ut elidat, fovet ut perdat. Qui inexplicabiliter de ipsa perditorum captivitate tripudiat, ut captivos suos, quos superbiae juribus sibi subjecit, jure possideat, et omnia illa mala quae superius comprehendi per illos exerceat. Merito igitur per justum Dei judicium deseruntur hujusmodi, occulto praedamnati supplicio, quoniam non violenter addicti, sed sponte cedunt superbiae decipientis imperio, cui utique possint, si voluerint, repugnare liberae voluntatis arbitrio, liberato per donum sancti Spiritus et munito. Verumtamen etiam tales si ad recipiendam [Col. 1198C] salutem divinitus animati spem resipiscendi concipiant, nec se in peccatis suis desperando contemnant, poterunt fructuosae satisfactionis medicamento sanari, et superbiam, quae eos a Deo suo tumefactos excusserat, fundatae humilitatis assumptione dominantes, vinculis damnationis absolvi. Quod qualiter fieri possit, supra jam diximus, cum de ipsa superbia, unde processerit, quo pervenerit, quid egerit, tractaremus. Nam a diabolo processit, ad hominem primum pervenit, et in ipso totum genus humanum velut in radice fructum naturae sponte peccantis vitiatione corrupit.

11. Ordo ipse videtur exigere ut de invidia quoque pauca dicamus, quae in tantum de superbiae fonte manavit, ut diabolus, qui per superbiam periit, hominem primum statim succensus invidiae felle perdiderit. Proinde, quia idem diabolus superbiendo invidus superbus apparuit, non superbia fructus invidiae fuit, sed invidia ex superbiae radice processit, [Col. 1198D] unde quoniam quantum invidos affligat invidia superior sermo jam prodidit, non hic de illius supplicio dicendum videtur, quo suos animos invidi laniando conficiunt; sed hoc tantum, donante Domino, debemus ostendere, qualiter invidi secure viventium merita sua faciant invidendo 285 peccata, et quantum in eis bonum corrumpat invidia. Quidquid boni fieri vel dici a sanctis audierint, aut omnino non credunt, aut res bene gestas in malum interpretando convertunt. Omne malum quod de illis mendax fama jactaverit, statim, quasi si ipsi viderint, credunt. Feraliter eis qui illud verum non esse probare voluerint contradicunt. Omnia suis aemulis fingunt, eorum profectu deficiunt. Odia intra se abscondunt, in suos cruciatus enutriunt, proficientibus invident, peccantibus favent, bonorum malis gaudent. De profectibus lugent, in inimicitiis gratuitis ardent, deprehendi peccatores per sui malitiam timent, semper amari, nunquam certi, amici diaboli. [Col. 1199A] inimici etiam sui. Omnibus odiosi, ad gaudenda anxii, ad plangenda laeti, ubique perversi. Inter amicos discordiam seminant. Discordantes attentius, si possunt, in discordia confirmant.

12. Opinionem bonorum mendaciis decolorant. In spiritualibus carnalia laudant, ut spiritualia bona eis deesse persuadeant. Amicitias simulant, ut eos qui se in charitate sibi commiserint qua possunt arte decipiant, odiorum sibi occasiones pravis suspicionibus coacervant; daemones, quorum sectantur facta, laetificant, sanctos viros, quibus sunt noti, contristant. Velut amici in obsequio, hostes in animo; continentes in verbo, turpes in facto; prodigi secretorum malorum, tenaces suspicionum, inanes bonorum, pleni sordium, praediti fraudibus, adversarii corde virtutibus, pravi moribus, et insidiosi cunctis secum in simplicitate viventibus. Haec, et talia sunt, quae omnes invidos bonis voto sive animo inimicos ostendunt. In haec mala deveniunt qui [Col. 1199B] insectando sectandos, et diligendo abominandos feraliter a communione bonorum omnium se ipsos excludunt, ut illud bonum jure non sit in eis, quod persequuntur in bonis. Considerate, obsecro, qualiter invidos punitura sunt mala sua, quos etiam bona puniunt aliena.

13. Ubi isti poterunt fieri boni, qui sunt in bono mali, aut quando bene malis usuri sunt, qui male bonis uti non desinunt? Bene malis usi sunt martyres sancti, in testimonio Salvatoris nostri veraces, et in castris spiritualibus strenui bellatores, qui, tribulationibus, et damnis, ac variis cruciatibus afflicti pariter et probati, terrenis coelestia mutaverunt, et de bono usu malorum profecti, ad gaudia bonorum perennium pervenerunt. Item bonis utitur invidus male, qui, ab omnibus bonis quae miser exsecratur abscissus, animi sui supplicio relinquitur affligendus. Et quis eis poterit subvenire, qui se sibi exhibent invidendo carnifices? Aut unde sibi invidus parabit salutem, qui de salutis materia contrahit, [Col. 1199C] bonis male utendo, perniciem? Verumtamen si invidi quoque, sicut alii peccatores, divinitus inspirati in spem recuperandae salutis assurgant, ac sibi qualiter sunt Deo placituri displiceant, si non imitentur Cain, qui, priusquam, dominantis invidiae furore caecatus, germano suo vitam per scelus extorsit, et animam suam fraterni corporis morte perculsam supplicio aeternae mortis addixit, consequendae veniae desperatione depressus, ait ad Dominum: Major est inquitas mea, quam ut veniam merear (Gen. IV, 13); hoc 286 est dicere Deo: Indulgere mihi non peto, cum peccatorum meorum magnitudine indulgentiae vestrae vincitur magnitudo.

14. Denique nusquam legitur, aut poenituisse de suo scelere, aut veniam meruisse. Si ergo, ab hujus abhorrentes exemplo, se sibi auferant, et Deo restituant, nec se in profundum malorum, salutem desperando, projiciant, quis dubitet, imo quis firmiter non credat eis prioris malitiae veniam posse [Col. 1199D] conferri, si modo, invidiae vulnere sanato, correcti, amaritudinem pectoris sui dulcedine fraternae dilectionis expellant, eos simpliciter amando quos oderant, ut ad bonum fraternae communionis lac [Forte ac] pacis bonorum omnium, quorum gravantur meritis, adjuventur exemplis? His ita super invidia disputatis, quam gravi malo etiam vanitas vanos involvat, consequenter expediam.

15. Quae ut facilius vitari possit, quid in se corruptionis habeat breviter declaremus. Est enim vanitas inflata quaedam circa delectationes varias animi languentis affectio, potiendi honoris avida, simul et nescia. Morbo excellentiae inanis inflata, cava et morbida, turbulenta, animorum levium domina. Male fundatis omnibus blanda, suimet capiendis repugnantibus seductoria, captis invicta. Simulatio quaedam virtutum, anima vitiorum, fomes carnalium delectationum, labes morum, appetitio dignitatum, dulcis [Col. 1200A] miseris, amara perfectis, periculosa dubiis, imperiosa subjectis. Faciles captivat, captivatos oblectat, ambitiosos vexat, angustos inflat, inflatos humiliat. Cui serviunt tumidi, sub qua jacent elati, quam inveniunt perditi, ad quam currunt lapsuri, in qua sibi videntur stare lapsi. Haec est vanitas, quae non aliquas virtutes, ut putatur, exanhelat, sed licentiam vitiorum, cum fuerint de vitiosis recepta, corroborat. Caeterum mentes virtutum plenas omnino non penetrat; vacuos ergo ac nullis fultos virtutibus tentat, et ipsos fastu ruinosae ambitionis inflatos in occulta dedecora quaedam publicae fruendae [Forte, famae] delectatione praecipitat, sicut vacuam navem tempestas in diversa tumidis fluctibus jactat, et in area, frumentis sua gravitate manentibus, leves ex ea ventus paleas raptat. Quod si ita est, non vitiosos facit vanitas, sed ostendit, quae illos sui afflatus vento circumfert, ac lubricis circumactos affectibus rotat, qui se ad omnes ejus impulsus studio [Col. 1200B] propriae voluntatis accommodant, qui se de operibus quorum sibi conscii non sunt turpiter jactant, qui se ab omnibus praedicari, pro nefas! affectant, qui sanctos viros sui comparatione contemnunt, qui, vitio aurae popularis elati, nihil sibi deesse perfectionis existimant. Salutationibus occurrentium gaudent, suis adulatoribus favent, voluntatibus parent, omnibus turpibus placent. Gestiunt docere quod nesciunt, credi de se sublimia volunt, delectabilia gravibus anteponunt, exsecrantur verbo quod animo concupiscunt. Appellationes virtutum vitiis suis imponunt, se ipsos fallunt, faventes sibi decipiunt, in promissione honesta veloces, in exhibitione mendaces, a bono mutabiles, mali tenaces, in verbo graves, in animo turpes, ubique fallaces, laeti ad prospera, fragiles ad adversa, inflati ad obsequia, anxii ad opprobria, immoderati ad gaudia, faciles ad humana, difficiles semper ad honesta.

[Col. 1200C] 287 16. His et his similibus delinitos vanitas premit, nec eos aut morbum suum sentire, aut ad medicum venire permittit. Et quid est ad medicum venire, nisi infirmum suas infirmitates agnoscere, nec placere sibi, sed de factis, quae illi videbantur esse gloriosa, confundi? Quod certe illi non faciunt, qui, desiderio comparandae opinionis incensi, eis tantum operibus, quibus emitur favor humanus, serviunt, et morum bona contemnunt. Tantumque eos ardor humanae laudis inflammat, ut laboriosa opera, quae populus admiratur, et quibus fama diffunditur, sine labore suscipiant, et libenter exerceant. Inde est quod jejunare, abstinere, vigilare, ecclesiam frequentare, vel psallere, cum haec omnia sine labore non fiant, etiam cum delectatione illi faciant, qui se ex his placere omnibus concupiscunt. Non quod ista, et omnia Dei non faciunt, sed quod illi praebentur [Forte, probentur] ea magis Deo quam hominibus exhibere, qui ferventius student etiam moribus sanctis excellere. Caeterum si [Col. 1200D] quisquam foris, ubi potest magnus credi, resplendeat, et intus, ubi solus Deus videt, squaleat, quis non intelligit quod illi omnes abstinentiae, ac vigiliarum, jejuniorumque continui labores, quos nobis tolerabiles vanitas facit, non sint ornamenta morum, sed velamina vitiorum? Quapropter vigiliae, jejunia, abstinentia, eleemosynae, et caetera hujusmodi augere debent bonum nostrum, non valere peccatum, nec pro tristitia sed cum justitia Deo sunt exhibenda. Multo quidem attentius debent praecepta perficere, qui ea parati sunt perfectionis amore transcendere. Alioquin si invidi, si elati, si superbi, si cupidi, et similia mala pectoris sui non reprimant, et tamen corpus suum jejuniis ac labore abstinentiae quamvis continuatae, conficiant, nec illa eos opera impensa vanitati justificant, et haec vitia quae negligunt emendare contemnunt.




[Col. 1201]
APPENDIX X. EXHORTATIO HUMILITATIS. EX EDITIONE FLOREZII. (S)

[Col. 1201A] 1. Quisquis nutu Dei cujuslibet officii dignitate praeluces, hic providae gubernationis utilitate caeteris praecedis hominibus, hanc exhortatiunculam meam diligenter [Al., dignanter], quaeso, recipias, nec pomposas in ea spumas rhetorum quaeras, quia humilitatis virtus non verborum elatione, sed mentis puritate requiritur. Et si forte durius aliquod videor loqui, veritatis haec culpa, non mea est. Nam ideo quaedam dura sunt, quaedam mollia, sed et quamvis alterutrum sibi omnes homines debeant veritatem, libere tamen loquar, nemini verius debere aliquid dici quam ei qui praesidet multis. Cui etsi asperum aliquid ex veritate aliquando, ut assolet, offeratur, velut antidotum quoddam, quamvis forte sit, tamen quia salutiferum est, etiam si amaricet, bibendum est (Vide Isidoriana, c. 84, n. 19).

2. Hoc ergo hortor in primis, ut semper delectabilia illa nimis hominum blandimenta pertimeas. Non enim in hac re tanta vigilantiae industria adhibenda est, quantum in illis sermonibus repellendis, [Col. 1201B] qui si 288 rigiditatem animi quadam simulationum delectatione subnervant, qui promerendae gratiae aditus, non laborum merito, sed assentationum rimatur acumine. Utilia ergo potius, quam obsequentia verba recipies, recta magis quam affabilia et jucunda captabis. Adulanti siquidem adgaudere regium vitium est, adulari vero servite est. Sed quamvis adulanti adgaudere regium sit, tamen vitium [Al., vitiorum] usu vernaculum hoc et quasi proprium munus est, egregie verba potentum subsequi, et ex illorum voluntatibus formare sermotiem. Nam si quid forte laudaverint, et id non libenter audiri prospexerint, continuo accusant, si quid paulo ante laudaverunt [Al., laudaverant]. Si quid vero vituperaverint, id iterum, si ita patrono visum fuerit, laudant. Atque ita inter hos tales adulati animus fertur, tanquam navis inter varios aurarum flatus, quia non habet quo exeat, et fluctuatur. Inter hos ergo, quorum uberrimus quaestus hic maxime [Col. 1201C] est desideriis vivere alienis, animum tuam summa discretionis mensura constringe, ut cum multis adulantes hinc atque inde nihil aliud nisi tantum quod delectet insinuant, offerentes quaedam gloriae verba, in quibus hoc tibi dicitur quod et Deo, agnoscas nihil aliud ex his proprium tuum esse, nisi hoc tantum quod tecum, et cum de hac vita excesseris, permansurum est. In omnibus ergo in quibus adulationum nimietas etiam terminos hominis [Forte, homini] competentes excessit, illud Davidicum recordaveris documentum, in quo ille venena adulationum devitans, ait: Corripiet me justus in misericordia, et arguet me, oleum autem peccatoris non impinguat caput meum. Oleum namque peccatoris adulatio est, quae levi quadam et suavi unctione caput interioris hominis, quod est cor, quasi ungendo dinitidat. Melius ergo sibi esse dixit propheta David, ab homine justo argui, vel moneri, quam a quovis adulatore laudari. Recte [Col. 1201D] autem adulatorem peccatoris nomine denotavit, cujus id maximum ante oculos Dei et detestabile est peccatum, aliud corde tenere, aliud ore proferre. De talibus enim et in alio psalmo dicit: Molliti sunt sermones ejus super oleum, et ipsi sunt jacula. De justo autem dicit: Loquitur veritatem in corde suo, et non egit dolum in lingua sua. Ut autem in his rebus quaevis hominum subtilitas, nullo unquam laudationis titulamento, credulitatem mentis tuae attrahat in consensu, ad ipsius Domini nostri Jesu Christi evangelica illa gesta convertere, et invenies illum dominantium Dominum magnum nobis dedisse inter humanas laudes humilitatis exemplum. Hanc [Col. 1202A] ergo excole, hanc magistram habeto, hanc tibi inter laudationum illecebras arbitram pone. Quanta portio ex his quae homines adlaudando tribuunt, vel quanto tempore tua sit, haec non permittas placidis auribus audire, quia ficta.

3. Postremo haec sancta humilitas, subductis a te omnium simulationum illecebris, tunc tibi coelum aperiet, cum tibi in aure dixerit: Quia terra es. Tunc te in illa vera societate haereditatis Dei introducet, cum te in omnibus admonuerit: Quia homo es, et peccator. Et cum universas rationes ex his quae ad te pertinent in hujus humilitatis supputatione prospexeris, miram rem dicam, invenies homines ad honoris tui cumulum 289 augmentando minuere, hanc vero solam minuendo plus addere. Quantum ergo magnus es (sicuti ait Salomon) tantum te humilia. Quia et cum multos gubernaveris, non est tamen perfectio, si hoc, quod majus est, tu solus restiteris, quem gubernare non possis. Tunc enim vere aliis [Col. 1202B] praeibis, cum prius praeiveris tibi. Nec enim malis nunc ego, sed quam maxime bonis haec loquor. Nam si ad magisterium Dei respicias, non solum peccatori, sed sanctis data praecepta sunt. Dicitur et illis verbum Veritatis, non tamen ut fiant boni, quod sunt, sed ne fiant mali, quod non sunt. Credo autem quia bonis plus hoc quod purum, quod sincerum est, placeat. Nam Deus noster non tantum dulcibus adorantium se precibus quantum innocentia et simplicitate placatur, plus illis aurem inclinans qui sinceram puramque ei mentem offerunt, quam qui suavia orationum intulerint blandimenta. Non enim ad alium mihi de vana gloria aut superbia visum est loqui, nisi ad te quicunque prior es aliis; qui etsi non recipias, tamen omnes haec ingerunt, omnes blandiuntur, omnes extollunt, nemo ex illis id offerens quod ita dulce sit, ut tamen a periculo longe sit. Nec enim miror omnibus esse in promptu quia laudare potentem, sicut nec labor, ita nec timor est.

4. Tibi igitur me oportuit haec humilitatis instrumenta [Col. 1202C] porrigere, tibi gubernaculi, quamvis et ipse habeas, etiam hoc superfluum addere moderamen. Quia ibi semper elationis fortior ventus est, ubi honoris fortior altitudo. Cupio ergo te ante oculos Dei, quibus nuda est abyssus humanae conscientiae, humili corde semper incedere, quia scriptum est: Super quem (inquit Dominus) requiescet Spiritus meus, nisi super humilem, et trementem verba mea? Cupio te omnia mandata Christi servare, et cum illa operibus bonis adimpleas, illud quod ipsis apostolis dictum est recordari. Ait enim illis: Et cum haec omnia feceritis quae mando vobis, dicite quia servi inutiles fuimus, quae debuimus facere fecimus; id est, non ex dono tanquam liberi, sed ex debito tanquam servi. Nullus enim quamvis perfectus in omnibus vir, ita aliquando haec praeoccupavit, quae Deo sunt placita, ut prius aliquid illi fenerans, non debitor fuerit, sed exactor. Quis enim aliquid habet, quod ab illo non datum est? Aut quis, sicut Apostolus ait, prior dedit illi, et retribuetur ei? [Col. 1202D] Quoniam omnia ex ipso, et per ipsum, et in ipso, ipse gloria in saecula. Amen.

5. Ecce haec est vera illa et Christiana humilitas. In hac eos quibus praesides optime gubernabis. In hac victoriam ex omni vitio poteris promereri, Deo hoc, quod viceris, tribuendo, non tibi. Nam quod aliquoties patientia victa vitia iterum vires accipiunt, nihil aliud est, mihi crede, nisi quia non dicimus Deo, quod belligerator ille David, bella Domini bellans: In te (inquit) inimicos nostros ventilavimus, et in nomine tuo spernimus insurgentes in nos. Et iterum: Quia non virtute sua potens est vir, Dominus infirmum facit adversarium ejus. Sed forte respondetur mihi: Ergo et [Col. 1203A] Deo non agimus gratias, non referimus laudes? Credo quia agimus gratias potest fieri; sed verbo tenus, sed in sinu; 290 Deo privatim gratias agimus, nobis publice; Deo in labiis laudem tribuimus, nobis et in labiis, et in corde. Ecce hoc est quod incurvatum saepius erigit inimicum. Peccatum namque elationis nostrae robur illius. Sola ergo humilitas cordis est quae se infirmam dicendo omnia potest, quae totum quod boni est obtinet; Deo hoc semper applicando, non sibi; in qua si quis ascenderit, non habet unde cadat. Omnes aliae virtutes ad perfectionem suam per excelsa quaedam nos et ardua poterunt provocare, haec sola in plano est; et quamvis humilior aliis videatur, coelo tamen est altior, quia in regno ejus hominem non ascendendo, sed descendendo, perducit. Per hanc obtinuerunt sancti futurae beatitudinis praemia, custodientes Dominicum illud eloquium: Beati pauperes spiritu, quoniam ipsorum est regnum coelorum. Ille est, scilicet, humilis, qui spiritu dives est, Flatu [Col. 1203B] quodam elationis abundans elatus ut uter est.

6. Sed jam quomodo ipsa virtus obtineatur, charitas tua paulisper intendat. In primis si quid volueris boni operis inchoare, non hoc proposito acquirendae laudis, sed studio inchoationis faciendae bonitatis incipies. [Col. 1204A] De hinc, cum perfectum fuerit bonum illud, quodcunque est, opus, omni custodia servabis cor tuum, ne forte humanis favoribus acquiescens, inde te aestimans, tibi ipse complaceas, aut aliquam ex quovis actu gloriam quaeras, quia natura gloriae ita est, ut umbra corporis: si illam sequeris, fugit; si fugeris, sequitur. Sed semper te minimum omnium aestima, et reminiscere. Quidquid tibi in omni vita tua boni successerit, totum hoc Deo, qui dedit, non tibi, qui accepisti, conscribas, convincens te illo testimonio Pauli: Quid autem habes quod non accepisti? Si autem accepisti, quid gloriaris, quasi non acceperis? Similiter et illud Apostolicum: Quia omne datum bonum, ei omne donum perfectum desursum est, descendens a Patre luminum. Cum ex his pretiosissimis sanctae humilitatis lapidibus in corde tuo Spiritui sancto templum ornaveris, tunc orans in eo, assumens canticum David prophetae, non verbo tantum, sed et opere decantabis. Domine, non est exaltatum cor meum, [Col. 1204B] neque elati sunt oculi mei. Nec ambulavi in magnis, nec in mirabilibus super me. Quod canticum tunc in veritate offerre poteris Deo, cum te humiliando illum solum laudas cui veraciter cum omnibus fidelibus et tu quotidie dicis: Te decet laus, illum solum glorificans.




[Col. 1203]
APPENDIX XI. TESTIMONIA DIVINAE SCRIPTURAE, ET PATRUM. (C,G,S)*



CAPUT PRIMUM.---De uno Deo.
[Col. 1203B]

1. In Propheta. Audi Israel, Dominus Deus tuus unus est, et diliges Dominum Deum tuum ex toto corde tuo, et ex tota anima tua, et ex tota virtute tua. In Evangelio. Nemo bonus, nisi solus Deus. Paulus ad Timotheum. Unus enim Deus, et immediator (sic) Dei, et hominum. Homo Christus Jesus, qui dedit semetipsum [Col. 1203C] redemptionem pro nobis.



291 CAP. II.---De distinctione personarum Patris, Filii, et Spiritus sancti.

1. In Epistola Joannis. Quoniam tres sunt qui testimonium dant in terra, Spiritus, aqua, et Sanguis; et tres unum sunt in Christo Jesu; et tres sunt, qui testimonium dicunt in coelo, Pater, Verbum, et Spiritus, et tres unum sunt. In Epistola II. Quoniam multi fallaces prodierunt in hunc mundum, qui non confitentur, Dominum nostrum Jesum in carne venisse, hi sunt fallaces, et antichristi sunt.



CAP. III.---De conversione et contemptu saeculi.

1. In Salomone. Non tardes converti ad Dominum, et ne differas de die in diem. Subito enim venit ira illius, et in tempore vindictae disperdet te. In Evangelio. Ideo dico vobis: Omne peccatum et blasphemia remittitur hominibus. Quicunque in Spiritu blasphemaverit, non remittetur illi, neque in hoc [Col. 1203D] saeculo, neque in futuro. In Proverbiis. Multo melior est panis cum suavitate in pace, quam domus plena multorum bonorum, et iniquis aemulationibus, cum rixa. In illis. Qui celat injuriam quaerit amicitiam. Qui odit celare disjungit amicos et domesticos. In illis. Quasi a facie colubri fuge peccata. Si accesseris ad illa, suscipient te, sicut dentes leonis in devorando. In Jeremia. Corrigite vias vestras, et cogitationes vestras. Nolite confidere vos in falsis sermonibus, quia in toto proderunt vobis. In Evangelio. Intrate per angustam portam, quia lata, et spatiosa via est, quae ducit ad perditionem, et multi sunt per eam. Quam angusta et arcta via est quae ducit ad vitam, et pauci sunt qui inveniunt eam. In illis. Sicut enim in diebus Noe, ita erit et adventus Filii hominis, sicut erant in diebus illis ante diluvium, manducantes, et bibentes, et nubentes, et nuptui dantes, et non senserunt donec venit diluvium, et tulit omnes, sic erit adventus Filii hominis.



CAP. IV.---De timore Domini.
[Col. 1204B]

1. In Proverbiis. Timor Domini adjiciet dies; anni autem impiorum peribunt. In illis. Munitio justi timor Domini, contritio autem operantibus mala. In illis. Beatus qui metuit omnia per timorem, nam qui duro est corde incidit in mala. In Ecclesiaste. Timor Domini expellit peccatum, nam qui sine timore est non poterit justificari. In illis. Timor Domini, [Col. 1204C] non despicere justum hominem pauperem, et non justificare virum peccatorem divitem. In Proverbiis. Si non timorem Dei tenueris instanter, cito subvertetur domus tua. In illis. Timor Domini odit malitiam, et superbiam, et vias malorum. Quod Deus noverit occulta cordis. In omni loco oculi Domini speculantur bonos et malos. In illis. Mors et infernus manifesta sunt apud Dominum; quomodo non etiam corda hominum? In Actis Apostolorum. Tu, Domine, qui nosti corda omnium, ostende nobis quem elegeris unum ex his duobus.



CAP. V.---Juste judicandum.

1. In Exodo. Non perverteris judicium pauperis in judicio, et justum non occides. Item illic. Non accipietis personam, nec accipietis munera; munera enim excaecant oculos sapientium, et subtrahunt sermonem justum. In Proverbiis. Perdet semetipsum qui munera accipit; nam qui odit munera acceptionis, [Col. 1204D] vivet. Item illic. Qui dicit justum impium esse, maledictus erit populis, et odibilis gentibus, nam qui arguunt meliora sperabunt. Item illic. Aperi os tuum verbo Domini, et judica 292 omnibus integre. Aperi os tuum, et judica juste; discerne autem inter pauperem et infirmum. In Levitico. Maledictus qui declinaverit judicium advenae, et orphano, et viduae, et dicit omnis populus: Fiat, fiat. In Ecclesiastico. Xenia et dona excaecant oculos judicum; et quasi mutus in oculis multorum avertit correctionem. In Job. Testimonium enim impii mors; et ignis comburet domos eorum qui munera accipiunt.



CAP. VI.---Benefaciendum pauperi.

1. In Proverbiis. Qui contumeliam facit pauperibus peccat; qui autem miseretur pauperis beatus est. Qui calumniam facit pauperi irritat eum qui fecit illum. Nam qui honorat eum miseretur pauperi. Qui dat pauperibus non egebit, qui autem avertit oculum suum in magna erit inopia. In Levitico. Non [Col. 1205A] consummabis messem agri tui permetere, et quae cadent ex messe tua non colliges, neque in vineam tuam ex racemis grana decidentia colliges, sed pauperibus et peregrinis relinques ea. Quia ego Dominus Deus vester. In Proverbiis. Qui obturat aures suas, ut non audiat infirmum, et ipse invocabit Dominum, et non erit qui exaudiat eum. In Job. Non avertat voluptas animae tuae precibus infirmorum, cum in necessitate fuerint.



CAP. VII.---Non ambulandum in dolo.

1. In Ecclesiaste. Vae duplici corde, et labiis scelestis, et peccatori ingredienti duas vias. Item illic. Cor ingrediens duas vias non habebit successum, et pravicordius (sic) in illis scandalizabitur. Qui in alto mittit lapidem, in ipso cadit; et plaga dolosi dividit vulnera; et qui fodit foveam, in illam cadit; et qui statuit laqueum proximo suo, periet in illo, facienti nequissimum super ipsum devolvitur, et [Col. 1205B] non agnoscet unde veniet illi. In Job. Simulatores et callidi provocant iram Dei. In Jeremia. Ferrum vulnerans lingua eorum, dolosa verba oris eorum, proximo suo loquens pacifica, et in semetipso habens inimicitiam; in hujus ergo non visitabo, dicit Dominus; aut in populo tali non vindicabit anima mea? In Evangelio. Cavete a pseudoprophetis, qui veniunt ad vos in vestitu ovium, intus autem sunt lupi rapaces; ex fructibus eorum cognoscetis eos. In Proverbiis. Si ceciderit inimicus tuus, noli gratulari, et in supplantatione ejus noli extolli, ne forte videat Dominus, et non placeat ei, ut avertat iram suam ab eo. Paulus Apostolus. Si esurierit inimicus tuus, ciba illum; si sitit, da illi potum, hoc enim faciendo, carbones ignis acervas super caput ejus; Deus autem retribuet tibi. In Evangelio. Accessit ad Jesum Petrus, et ait illi: Domine, si peccaverit in me frater meus, quoties remittam illi? Septies? Respondit Dominus: Non dico tibi usque septies, sed usque septuagies septies. In Exodo. Obedite parentibus per [Col. 1205C] omnia; hoc enim placet Deo.



CAP. VIII.---De filio superbo.

1. In Proverbiis. Filio doloso nihil erit boni, qui non honorificat patrem suum, et repellit matrem suam, filius confundetur, et opprobrium erit. Item illic. Filius qui amittit disciplinam patris meditabitur eloquia malitiae. Item illic. Maledicenti patri et matri exstinguetur lumen; pupillae autem oculorum ejus videbunt tenebras. Item illic. Qui irascens patrem suum aut matrem suam existimat se non peccare, hic similis est viro impio. Item illic. Benedictio patris firmat domos filiorum, maledictio autem matris eradicat fundamenta.



CAP. IX.---De thesauro.

293 1. In Proverbiis. Melius est modica pars cum timore Domini quam thesauri magni sine timore, melius est modica acquisitio cum justitia [Col. 1205D] quam multi fructus cum iniquitate. Item ibi. Melius est nomen bonum quam divitiae multae, super aurum et argentum gratia bona est. In Ecclesiaste. Nihil est iniquius quam amare pecunias; talis enim etiam animam suam venundat, quoniam in vita sua projecit intima sua. Viro cupido tenaci non est bonum substantia, et homini libido; ut quid aurum? Sicut exit de utero matris suae, nudus revertitur, sicut venit, et nihil accipiet ex labore suo, ut vadat in manu sua. Dixi, melior est super hunc abortum requies huic magis quam illis. In Sophonia. Disperierunt omnes qui exaltantur in argento et auro; effundam sanguinem eorum sicut limum, et carnes eorum sicut stercora boum; et argentum et aurum non poterit liberare eos in die irae Domini. In Habacuc. O qui acquirit avaritiam malam domui suae; cogitasti confusionem domui tuae, peccavit anima tua. In Ecclesiaste. Via peccantium plena ab offensis; in fine illorum inferi, et tenebrae, et poenae.



CAP. X.---De eleemosynis.
[Col. 1206A]

1. In Proverbiis. Ne dicas pauperi: Vade, et veni, cras dabo, cum possis statim benefacere, non enim scis quid contingat sequenti die. Item illic. Qui miseretur pauperi beatus est; eleemosyna et fides mundat peccata; qui autem miseretur, misericordiam consequitur. Qui honorat Deum miseretur pauperi. In Evangelio. Omnipotenti retribue, et ab eo qui multum vult accipere noli te avertere. Item ibi. Te autem faciente eleemosynam, nesciat sinistra tua quid faciat dextera tua, ut sit eleemosyna tua in abscondito; et Pater tuus, qui videt in abscondito, reddet tibi. Item illic. Verumtamen date eleemosynam, et ecce omnia munda sunt vobis. Item ibi. Intendens autem Jesus, videns eos qui mittebant munera sua in gazophylacio divites, vidit autem et quamdam viduam pauperem mittentem aeramina duo, dixit: Vere dico vobis quia vidua haec pauper plus omnibus misit, omnes enim hi ex [Col. 1206B] abundantia miserunt in dona Dei; haec autem ex eo quod deest illi, omnem victum quem habuit, misit. In Proverbiis. Sicut probatur argentum in camino, et aurum, ita electa corda apud Dominum. Item ibi. Vas figuli probat fornax, et homines justos tentatio et tribulationes.



CAP. XI.---De correptione et de superbia.

1. In Proverbiis. Argue sapientem, et amabit te; insipientem et adjiciet odisse te. Item. Da sapienti occasionem, et sapientior erit; notum fac justo, et adjiciet te. Qui diligit disciplinam diligit sensum, nam qui odit arguentem se stultus est. Item. Non diligit indisciplinatus arguentem se, cum sapientibus autem non colloquitur. Item. Qui excepit disciplinam in bonis erit, nam qui custodit increpationes sapiens fiet. Item illic. Pestifero castigato, insipiens astutior fiet; si autem arguas virum prudentem, intellexit sensum; si flagellaveris stultum in medio concilio, contumeliam faciendo, non aufers stultitiam [Col. 1206C] ejus. In Ecclesiaste. Qui odit correptionem vestigium est peccatoris; et qui timent Dominum, convertent ad cor suum. In Proverbiis. Sicut canis convertitur ad vomitum suum, et odibilis efficitur, sic stultus in malitia sua conversus in peccatis suis. 294 In Ecclesiaste. Initium superbiae homines apostare adeo (sic) quoniam initium peccati omnis superbia. Item illic. In duobus timuit cor meum, et in tertio iracundia mihi advenit; vir bellator deficiens prae inopia, et vir sensatus contemptus, et qui transgreditur justitiam in peccato, Deus parat eum ad romphaeam. In Psalmis. Non habitabit in medio domus meae qui facit superbiam. In Apostolo. Humilibus Deus dat gratiam, superbis autem resistit. In Proverbiis. Qui custodit os suum, et linguam, conservat de angustiis animam suam, nam qui protervus est labiis terrebit semetipsum. Item illic. Domos superborum destruet Dominus; immundus apud Dominum omnis qui exaltat cor suum. Item illic. [Col. 1206D] Filius superbus malos oculos habet, palpebris suis extollitur temerarius, et superbus pestilentia vocatur. Item illic. Noli superbire ante conspectum regis, neque in locis potentium subsistens. Melius est tibi dicias (sic) antequam humiliare in conspectu potentis. In Ecclesiaste. Odibilis coram Deo, et hominibus superbia. Item ibi. Et quid superbis, terra et cinis? Item illic. Qui tetigerit picem inquinabitur ab ea, qui communicat superbo induit superbiam. Item illic. Qui superbi sunt contumelia conterentur, et humiliabuntur, et cadent excelsi gladio. Item illic. Cessavit superbia, et divitiae superborum, quia quod altum est in hominibus, abominatio est apud Deum.



CAP. XII.---De mansuetudine, de patientia et de humilitate.

1. In Proverbiis. Mansuetus vir cordis medicus est (sic) in ea ossibus cor intelligens. Item illic. Melior est mansuetus cum humilitate quam qui dividit praedam [Col. 1207A] cum contumeliosis. In Ecclesiaste. Esto mansuetus ad audiendum verbum, ut intelligas, et cum sapientia loquere responsum verum. Item illic. Fili, in mansuetudine opera tua perfice, et ab homine diligeris. Item. In corde viri boni invenietur patientia; nam in corde insipientium non agnoscitur. In Proverbiis. Melior vir patiens quam fortis, nam qui retinet iram melior est quam qui civitatem capit. Item illic. Qui parcit verbum proferre durum prudens est; patiens autem vir copiosus in sapientia; pusillanimis autem vehementer insipiens. Item. Omnis opera humilis manifesta apud Deum, nam impii in die malorum peribunt. Item illic. Responsum humile avertit iram. Et iterum in Isaia. Ad quem respiciam, dicit Dominus, nisi super humilem, et quietum, et trementem verba mea? In Evangelio. Omnis qui se exaltat humiliabitur, et qui se humiliat exaltabitur. In Epistola Jacobi. Humiliate vos ante conspectum Domini, et exaltabit vos.



CAP. XIII.---De sapientia.
[Col. 1207B]

1. In Proverbiis. Gloriam, sapientes possidebunt, et insipientes dividunt contumeliam. Item illic. Ornamentum adolescentibus sapientia, gloria autem seniorum cani. Item illic. Cor sapientium possidebit sensum. Item ibi. Melior sapiens quam fortis, et vir prudentiam habens quam ager magnus. Item ibi. Felix sapiens qui in sapientia sua veritatem et justitiam meditabitur; in sensu suo cogitavit circuminspectionem Dei. Item illic. Homo sapiens tacebit usque in tempus; lascivus autem et imprudens non servabunt tempus. Item illic. Sapiens in verbis se ipsum affabilem facit. Item illic. Homo pius in sapientia manet, sicut sol; nam 295 stultus sicut luna immutabitur. Item illic. Cor sapientium in domo luctus, et cor insipientium in domo luxuriae. Item illic. Vir peritus multos erudivit, et animae suae suavis est. In Job. Quoniam sapientia est timere Dominum, abstinere autem se a mala scientia.



CAP. XIV.---De conversatione juvenum.
[Col. 1207C]

1. In Ecclesiaste. Fili, a juventute tua excipe doctrinam, et usque ad annos invenies sapientiam. Item illic. Fili, in juventute tua tenta animam tuam, et si fuerit nequam, non des ei potestatem. Non enim omni animae omne genus placet. Item illic. Adolescens, loquere in tua causa, ut interrogatus habeat caput (sic) responsum tuum. In multis esto inscius simul, et quaerens, in medio magnatorum ne praesumas verbum, et ubi sunt senes, ne multum loquaris; ante grandinem praecedit coruscatio, et ante hominem verecundum praecedit gratia.



CAP. XV.---Non jurandum, et non dicendum falsum, et non mentiendum.

1. [* 9Kb] In Levitico. Jurationi non suescas os tuum; multi enim casus in illa, et nominibus non admiscearis, quoniam eris immunis ab eis; sicuti enim servus assidue a livore minuitur, sic omnis jurans et nominans in toto peccato non purgabitur. Item. Vir multum [Col. 1207D] jurans implebitur iniquitate, et non discedit a domo illius plaga, et si vane juraverit, non justificabitur. In Evangelio. Audistis quia dictum est antiquis, non perjurabis, reddes autem Domino juramenta tua? Ego autem dico vobis non jurare omnino, neque per coelum, quia thronus Dei est, neque per terram, quia scabellum pedum ejus est, neque per Jerosolymam, quia civitas est magni Regis. Neque per caput tuum juraveris, quia non potes unum capillum album facere, aut nigrum. Sit autem sermo vester: Est, est; Non, non. Quod autem abundantius est, a malo est. In Proverbiis. Arcessit falsa testis injustus, et immittet judicia in fratres. Item illic. Testis autem velox linguam habebit iniquam. Item illic. Eripiet de malis animam testis fidelis; incendit autem falsa dolosus. [Col. 1208A] Item illic. Vir mutabilis linguam incidit malis, testis falsus non erit impunitus, qui, cum accusat injuste, non evadit. Item illic. Testis mendax peribit, vir autem obediens caute loquitur. Item illic. Clava, et gladius, et sagitta, perniciosa sunt, sic et vir stultus, qui adversus amicum suum falsum testimonium dicit. Item illic. Lingua mendax odit veritatem, os autem incontinens facit seditiones. In Sapientia. Os autem quod mentitur occidit animam. Non velle mentiri omne mendacium, assiduitas enim illius non est bona. Item illic. Melior est pauper ambulans in veritate, quam dives mendax. In Jeremia. Omne mendacium non est de veritate. In Psalmo. Perdes eos qui loquuntur mendacium.



CAP. XVI.---Non fornicandum.

1. In Proverbiis. Mulier autem virorum pretiosas animas capit. Alligabit quis in sinum ignem, vestimenta autem non comburet? Aut ambulabit super carbones ignis, pedes vero non comburet? Item illic. [Col. 1208B] Adulter autem propter inopiam sensum interitum (sic) animae suae acquirit dolores et turpitudines; super opprobrium autem ejus non delebitur. Abominatio est Domino cogitatio iniqua, sanctorum autem sermones pudici sunt. Item illic. Viri amantis sapientiam laetabitur pater; qui autem pascit meretrices, perdet divitias. In Ecclesiaste. Non des fornicari animam tuam 296 in illo, ne perdas te, et haereditatem tuam. Item. Vinum et mulieres apostatare faciunt sapientes, et arguent sensatos; et qui se jungit fornicariis, erit nequam putredo, et vermes haereditabunt illum. In Evangelio. Omnis qui viderit mulierem ad concupiscendum eam, jam moechatus est in corde suo. Item ibi. Omnis qui dimiserit uxorem suam, et aliam ducit, moechatur; et qui dimissam a viro duxerit moechatur. In Exodo. Et facies illis braccas lineas, ut tegant verecundiam corporis a lumbis, usque ad genicula.



CAP. XVII.---Item de continentia oris.

[Col. 1208C] 1. In Proverbiis. Odium suscitat contentio, omnes autem non contendentes protegit amicitia. Paulus ad Timotheum. Profanas autem vocum novitates devita, multum enim proficiunt ad impietatem, et sermo eorum ut cancer serpit. In Psalmo CXXXIV. Vir linguosus non dirigetur super terram. In Proverbiis. Ex multiloquio non effugies peccatum; parcens autem labiis sapiens erit. Item illic. Qui multis utitur verbis laedit animam suam. Item illic. Multum (Forte, mutum) te faciens, videris sapiens esse. Item illic. Qui respondit verbum prius quam audiat, stultitia est illi et opprobrium. Item illic. Mors et vita in manibus linguae est, qui autem continens est edet fructus ejus. Item illic. Qui custodit os suum, et linguam, conservat de angustiis animam suam. Item illic. Si videris virum velocem in verbis, scito quia spem habet magis insipiens quam ille. Item illic. Noli tacitus esse in lingua tua, et inutilis, et remissus in operibus tuis. Item illic. Qui susurro est in omnibus, et non necessario, [Col. 1208D] odietur. Item illic. Tacitus et sensatus honore, honorabitur. Item illic. In medio sensatorum serva verbum temporis. In medio autem tractantium assiduus esto. Item illic. Indisciplinose non suescas os tuum, est enim illic verbum peccati.



CAP. XVIII.---Fugiendam ebrietatem.

1. In Proverbiis. Proterva res est vinum, et injuriosa ebrietas; omnis autem stultus his commiscetur. Item illic. Noli esse vinolentus, neque extendas te ad emendandam carnem; omnis enim ebriosus et fornicarius mendicabit, et vestietur conscissos pannos, et omnis somniculosus. Item illic. Si enim inficias et calices dederitis oculos vestros (sic), novissimo ambulabitis nudiores pilo. Item illic. Potentes, qui iracundi sunt, vinum non bibant, ne cum biberint, obliviscantur sapientiam, et recte non possint judicare infirmibus (Forte, infimis). Item illic. Spinae nascuntur in manibus ebriosi. In Ecclesiaste. Vinum et mulieres apostatare faciunt sapientes, et arguunt [Col. 1209A] sensatos, et qui se jungit fornicariis erit nequam putredo, et vermes haereditabunt illum. Item illic Mulier ebriata, et erronea, magna ira, et contumelia, et turpitudo illius non tegitur. Item illic. Homini disciplinato vinum exiguum, et in dormiendo non laborabit ab illo, et non sentiet dolorem vigiliae. Item illic. Diligentes vinum nolite provocare, multos enim exterminavit vinum. Sicut ignis probat ferrum durum, sic vinum corda superborum arguet; aequa vita hominibus vinum, non ebrietate. Vinum in jucunditate creatum est, non in ebrietate; ab initio exsultatio animae et cordis vinum modice potatum. Vinum multum potatum irritationem, et iram, et ruinas multas facit ebriositatis animos tas. 297 In Ecclesiasticis. Optimum est ire in domum luctus quam in domum potationis. Paulus ad Ephesios. Nolite inebriari vino, in quo est luxuria, sed implemini Spiritu sancto. Item ad Corinthios. Non ebriosi, non maledici regnum Dei possidebunt. In Proverbiis. Nolite intendere [Col. 1209B] fallaciae mulieris meretricis, quae ad tempus impinguat tuas fauces; novissime tamen amarius felle invenies, et acutior erit magis quam gladius ex utraque parte acutus. Item illic. Noli nimius esse alienae, neque conjungaris amplexibus ejus (quae) non est tua. Item illic. Fili, non te vincat formae desiderio, neque a piaris (sic) oculis tuis, neque rapiaris palpebris tuis; pretium meretricis quantum est unius panis? Item illic. Sicut tinea vestimentum, et vermis lignum, ita virum perdet mulier maligna. Item illic. Ne respicias mulierem multivolam; ne forte incidas in laqueos ejus. Cum saltatrice ne assiduus sis, nec audias illam, ne forte pereas in efficatione illius. Item illic. Non des mulieri potestate animae tuae, ne gradiatur in virtute tua, et confundaris. Non des fornicariis animam tuam in nullo, ne perdas te, et haereditatem tuam. Ne vageris in vitiis civitatis, nec vageris in plateis ejus, averte faciem tuam a muliere composita, et non respicias speciem alienam. Omnis [Col. 1209C] mulier quaestuaria quasi stercus in via conculcatur. Speciem alienae mulieris multi mirati reprobati sunt. Colloquium enim ejus quasi ignis exardet. Cum aliena muliere non accumbas supra cubitum, et non alterceris cum illa in vino, ne forte declinet cor tuum ad illam, et sanguine labaris in perditione.



CAP. XIX.---Parvulos emendandos inscientes.

1. In Proverbiis. Qui parcit baculo odit filium suum; qui diligit diligenter erudit. Item illic. Non latet turpatum in filio non erudito. Item illic. Noli cessare parvulum emendare, quoniam, si percusseris eum virga, non morietur; tu quidem percuties eum virga, animam autem ejus liberabis a morte. Item illic. Erudi filium tuum, et exhilarabit te, et dabit decorem animae tuae. Item illic. Juvenis, qui cum sancto est, directa est via ejus, auris audit; oculus videt, et opera Domini utraque. In Ecclesiaste. Filii tibi sunt? erudi illos a pueritia illorum; filiae tibi sunt? custodi corpus illarum, et non hilarem [Col. 1209D] faciem tuam ostendas ad illas. Item illic. Qui diligit filium suum assiduat illi flagella, ut laetetur in novissimo suo, et non palpet ostia proximorum; qui docet filium suum laudabitur in illo, et in medio amicorum honorabitur in illo. Item illic. Qui docet filium suum in zelo, mittit inimicum; mortuus est pater, quasi non mortuus; similem enim relinquet post se. Item illic. Equus indomitus vadit dumis; filius remissus vadit praeceps. Curva cervicem ejus in juventute, et tunde latera ejus dum infans est, ne forte crescat, et non duret, et non obaudiat te, et sit dolor animae tuae. In Ecclesiaste. Cum sancto assiduus esto, quemcunque cognoveris conservantem timorem Dei, secundum virtutem tuam cave tibi a proximo tuo, et cum sapientibus et sensatis tracta.



CAP. XX.---Justas mensuras et pondera.

1. In Deuteronomio. Non erit in domo tua pondus grande et pusillum; non erit in domo tua mensura [Col. 1210A] grandis et pusilla; pondus vero, 298 et mensura justum sit tibi, ut multorum dierum sis super terram, quam Dominus Deus tuus dabit tibi in sortem, quia abominandus est Domino omnis qui faciit injusta. In Proverbiis. Statera iniqua abominatio est coram Domino; pondus autem aequum acceptum est ei. Item illic. Abominatio est Domino duplex pondus et statera dolosa non bonum ante eum.



CAP. XXI.---De voto.

1 Item illic. Statim ut voveris votum Domino, non tardabis reddere illud; tu itaque quod voveris, redde; melius est non vovere quam vovisse, et non solvere. In Ecclesiaste. Stultus in risu exaltat vocem suam; vir autem sapiens vix tacite ridebit. Item illic. Melius est indignatio quam risus, quia in vultu oblectabitur; cor sapientium in domo luctus, et cor insipientium in domo luxuriae. In Deuteronomio. Non erunt res viriles super mulierem, nec induetur vir vestem muliebrem, quia abominatio est Domino [Col. 1210B] qui fecerit haec. Item illic. Non morientur parentes pro filiis, et filii non morientur pro parentibus; sed unusquisque in suo peccato morietur. Paulus ad Ephesios. Et vos, parentes, nolite provocare ad iracundiam filios vestros, sed nutrite illos in disciplina et correptione Domini. In Osee propheta. Seminate vobis justitiam, et vindemiate fructum vitae; exquirite vos lumen justitiae, sustinete Domino, donec veniat vobis, fructus justitiae ejus vindemiate. In proverbiis. Quis gloriatur mundum se habere cor, aut quis audebit dicere purum se esse a peccatis? Item illic. Fili, in mortuo tuo produc lacrymas, et quasi dura passus incipies plorare, et secundum judicium contege corpus ejus, et non despicias sepulturam illius; propter delaturam amare fles luctum illius unius diei, et consolare propter tristitiam.



CAP. XXII.---Non fraudandum, et (de) non gloriando.

1. In Exodo. Non facietis furtum, et non mentiemini. [Col. 1210C] In Proverbiis. Qui petitur cum fure odit animam suam. Paulus ad Corinthios. Non fures, non avari, non ebriosi, non maledici, non rapaces regnum Dei possidebunt. In Proverbiis. Esto confidens in toto corde tuo in Domino, in tua autem sapientia noli extolli. Item illic. Noli esse sapiens apud te; time Dominum, et declina a malo, tunc sanitas erit corpori tuo, et diligentia ossibus tuis. Item ibi. Vidi virum aestimantem se sibi sapientem esse; spem autem habuit magis insipiens quam ille. In Isaia. Vae his qui sapientes sunt apud se; et in conspectu suo prudentes. Paulus ad Romanos. Dicentes enim se esse sapientes, stulti fiunt. Ad Corinthios. Ubi sapiens, ubi scriba, ubi conquisitor hujus saeculi? Nonne stultam fecit Deus sapientiam hujus mundi? Item illic. Nemo se fallat. Si quis videtur sapiens esse in hoc mundo, stultus fiat, ut sit sapiens. Nam sapientia hujus mundi stultitia est apud Deum. Scriptum est enim: Comprehendam sapientes in astutia eorum; et iterum: Novit Dominus cogitationes [Col. 1210D] sapientium, quia vanae sunt. In Ecclesiaste. Melius est tibi dici, ascende ad me, quam humiliare in conspectu potentis. In Exodo. Non enim adversus nos murmuratio vestra, sed adversus Deum. Paulus ad Thessalonicenses. Qui spernit hominem, non hominem spernit, sed Deum. Ad Romanos. Sicut enim per inobedientiam unius hominis peccatores 299 constituti sunt multi, ita et per unius obedientiam justi constituuntur multi.



CAP. XXIII.---Altiora non scrutari, neque audire haereticos.

1. In Proverbiis. Qui fidit in falso, hic ventos pascit; ipse autem sequitur aves volantes; derelinquet enim viam vineae suae, et orbitas culturae agri sui errabit; perambulat autem per arida, et deserta, et terram constitutam in siccitatibus; congregat autem manus suae sterilitatem. Item illic. Secede ergo ab aqua aliena, et a fonte alieno noli bibere, ut multo vivas [Col. 1211A] tempore, et adjicientur tibi anni vitae. Item illic. Qui sectatur vana, eget sensibus. Noli adjicere ad mandata ejus, ne arguaris, et mendax sis. In Ecclesiaste. Altiora te ne quaesieris, et fortiora ne perscrutaveris, sed quae praecipit tibi Dominus, illa cogita semper; et in pluribus ejus non erit cor; multos enim reducit suspicio eorum, et in vanitate detinebit sensum illorum. In libro Sapientiae. Difficile aestimamus quae in terra sunt, et quae in prospecto sunt invenimus cum labore; quae autem in coelis sunt quis investigavit? Sensum autem tuum quis scit, nisi tu dederis sententiam?



CAP. XXIV.---De jejunio.

1. In Ecclesiaste. Qui baptizatur a mortuo, quid profecit lavatio ejus? Sic et homo qui jejunat in peccatis suis, et iterum eadem facit. Quid profecit humiliando se? Orationem ejus quis exaudiet? Sacrificium salutare attendere mandatis, et discedere ab omni iniquitate. In Evangelio. Cum autem jejunatis, nolite fieri, sicut hypocritae, tristes. Exterminant enim [Col. 1211B] facies suas, ut pareant hominibus jejunantes. Amen dico vobis, perceperunt mercedem suam; tu autem cum jejunas, unge caput tuum, et faciem tuam lava, ne videaris hominibus jejunans, sed Patri tuo, qui videt in abscondito, et Pater tuus, qui videt in abscondito, reddet tibi.



CAP. XXV.---Homini exemplum formicae vel apis sine pigritia laboris.

1. In Proverbiis. Vade ad formicam, o piger, et aemulare videns vias ejus, et esto illa sapientior. Illa enim cum agrum non possideat, neque compellentem se habeat, neque sub domino sit, quomodo parat aestate alimenta? Copiosam autem facit in messe repositionem. Vel vade ad apem, et disce quam laboriosa est, operationem autem quam sanctam mercatur. Cujus labores reges et mediocres ad sanitatem proferunt; gratiosa est autem in omnibus, et gloriosa; et cum sit viribus infirma, sapientiam praedicans producta est. Usque quo piger jacebis: [Col. 1211C] quando autem surges? Modicum quidem dormis, modicum autem sedes. Modicum vere dormitas, modicum autem manibus amplecteris pectus. Deinde adveniet tibi, sicut malus viator, paupertas, inopia autem, sicut bonus cursor, fugiet te. Item illic. Increpatus piger non erubescit. Similiter autem qui mutant triticum in messe. Item ibi. Desideria pigrum occidunt, non enim destinat manus facere aliquid. Item. Occasiones quaerit piger, et dicit: Leo in plateis est, in plateis autem homicidae. Item ibi. Sicut ostium in cardine vertitur, ita piger in lecto suo. Item ibi. Sapientior sibi piger videtur quam qui in multitudinem feret nuntium.



CAP. XXVI.---De stulto.

1. Vir stultus mala sibi fabricat, in suis autem labiis thesaurizat ignem. Non conveniunt stulto labia fidelia, neque justo labia mendacia. Item illic. 300 Ut quid abundant divitiae stulto, possidere autem sapientia insensatis non poterit? Item. Ira est patri [Col. 1211D] filius insipiens, et dolor matris ejus. Item ibi. Non desiderat sapientia, cui deest sensus; magis enim dicitur imprudentia. Item ibi. Os hominis stulti contritio est ei; labia autem ejus laqueus animae ejus. Item illic. Gravis est lapis, et vix portabilis arena, ira autem stulto gravius est ambobus. Item illic. Sicut canis qui convertitur ad vomitum suum, et odibilis efficitur, sic stultus malitia sua reversus in peccatis suis. Item illic. Qui minoratur cute, cogitat inania, et vir imprudens et errans cogitat stulta. Cor fatui quasi vas confractum, et omnium scientia non tenebit domos. Fatuo clausa sapientia, et scientia sensati enarrabilia verba. Compedes. Pedes stultorum doctrina, et quasi vincula manus dextrae; fatuus in risu exaltat vocem suam, et vir sapiens vix tacite ridebit. Item illic. In ore fatuorum cor illorum, et in corde sapientium os illorum. Qui docet fatuum sapientia, quasi inglutinat testa. Item illic. Arenam, et salem, et massam ferri facilius est portare quam [Col. 1212A] hominem imprudentem et fatuum impium. Item illic. Cum fatuis nec consilium habeas: non enim poterunt continere. Item in Isaia propheta. Stultus stulta loquitur, et cor ejus vana intelligit.



CAP. XXVII.---Iracundiam deponendam.

1. In Proverbiis. Anima benedicta omnis simplex; vir autem animosus, vel iracundus non honeste agit. Item illic. Stultus ipse eadem die pronuntiat iram suam, occultat autem contumeliam suam astutus. Item illic. Sunt qui dicendo vulnerant, ut gladii. Iracundus agit sine consilio; vir autem prudens multa sustinet. Ira perdet etiam sapientes, responsum autem humile avertit iram. Item. Vir iracundus parat lites; patiens autem etiam futuras mitigat. Item. Noli esse amicus viro animoso. Cum amico autem iracundo noli commorari, ne forte discas vias ejus, et sumas laqueum animae tuae; totam iram suam profert stultus, sapiens autem dispensat eam per partes. Item. Vir animosus fodit contentionem, [Col. 1212B] vir autem iracundus exsorbuit peccata. In Ecclesiaste. Homo iracundus exhorruit litem, et vir peccator turbavit amicos. In medio pacem habentium mittit delaturam. Item illic. Zelus, et iracundia minuit dies, et ante tempus senectam adducit cogitatus. Item illic. Noli festinare spiritu tuo irasci, quia ira in sinu stultorum requiescit. Paulus ad Ephesios. Nunc deponite vos omnem iram, indignationem, malitiam, blasphemiam, multiloquium. In Evangelio. Omnis qui irascit fratri suo sine causa, reus erit judicio. Item. Quicunque autem dixerit fratri suo racha, reus erit concilio; quicunque vero dixerit fatue, reus erit gehennae ignis.



CAP. XXVIII.---Hic misti.

1. In Ecclesiaste. Esto mansuetus ad audiendum verbum, ut intelligas, et cum sapientia loquere responsum. In Proverbiis. Servus prudens obtinebit dominorum imprudentia, et inter fratres dividet partem. Item illic. Filio doloso nihil erit boni, servo [Col. 1212C] autem sapienti prosper erit actus. In Ecclesiaste. Si est tibi servus fidelis, sit tibi quasi anima tua, et quasi fratrem, sic illum tracta, quia in sanguinem animae tuae comparasti 301 illum. Si laeseris illum injuste, et extollens se discesserit, quem quaeris, et qua via quaeris illum? Item illic. In Proverbiis. Lucerna est mandatum legis, sicut uva acerba dentibus nociva est, et fumus oculis, sic iniquitas eis qui utuntur eam. Item ibi. Homo autem se occidit per malitiam suam. Item illic. Per quae peccat quis, per haec et torquetur. Item illic. Dominus constituit hominem, et reliquit illum in arbitrio suo; adjecit mandata, et praecepta, si volens mandata servare, et fidem placidam facere; apposuit aquam et ignem, ad quod vis, extende manum tuam; ante hominem vita et mors, bonum et malum, quod placuerit dabitur illi. Item illic. Sicut tinea vestimentum, et vermis lignum, ita tristitia nocet cor. Item. Cor laetum bonam voluntatem facit; viro autem tristi arescunt [Col. 1212D] ossa. In Jeremia. Maledictus homo qui spem habet in homine, et confirmaverit carnem brachii sui, et a Domino recesserit cor ejus. Item illic. Qui confidunt in homine maledicti sunt, quoniam Deus nihil fecit illum. In Ecclesiaste. Non desis plorantibus in corrogatione, et cum lugentibus ambula; non pigriteris visitare infirmum, extus (sic) enim in dilectione firmaberis. Paulus ad Romanos. Lividum facio corpus meum, et servituti afficio, ne cum aliis praedicaverim, ipse reprobus efficiar. In Proverbiis. Domus superborum destruet Dominus. Item illic. Qui altam facit domum suam quaerit ruinam. Item illic. Cum sapientia aedificabitur domus, et cum intellectu erigitur; cum sensu implentur horrea plena omnibus bonis et pretiosis. Item illic. Non enim omnem hominem inducas in domum tuam; multae enim insidiae sunt dolosi. In Canticis. Cavete vobis a vulpibus pusillis, exterminantibus vineas. Vae his qui prophetant de corde suo, et omnino non vident, sicut [Col. 1213A] vulpes in deserto. In Evangelio. Alii laboraverunt, et vos in labores eorum introistis. Item illic. Quicunque dimiserit uxorem suam, excepta fornicationis causa, et aliam duxerit, adulterat. Item illic. Si peccaverit frater tuus in te, corripe illum, et si poenitentiam egerit, dimitte illi; et si septies in die peccaverit in te, et septies in die conversus fuerit ad te, dicens: Poenitet me, dimitte illi. Item illic. Qui seminat bonum semen est Filius hominis, ager autem hic mundus; bonum vero semen hi sunt filii regni. Nam zizania filii sunt iniqui; inimicus, qui seminavit ea, diabolus est; messis autem consummatio saeculi est; messores autem angeli sunt. Sicut et ergo colliguntur zizaniae, et igni comburuntur, sic erit in consummatione saeculi. In Salomone. Sex sunt quae odit Dominus, et septimum quod detestatur anima ejus: oculum sublimem, linguam mendacem, manus effundentes innoxium sanguinem, cor machinans cogitationes pessimas, pedes veloces ad currendum [Col. 1213B] in malum, proferentem mendacium, testem fallacem, et eum qui seminat inter fratres discordias.



CAP. XXIX.---Testimonia Patrum.

1. Quatuor sunt perturbationes hominum animae, id est, cupiditas, laetitia, metus, tristitia. Ipsum animum esse memoriam, et vim quae memoria vocatur. Item illic. Octo sunt principalia vitia, quae humanum infestant genus. Primum gastrimargia, quod est ventris ingluvies; 302 secundum fornicatio; tertium philargyria, id est, avaritia, sive amor pecuniae; quartum ira; quintum tristitia; sextum acidia, id est, anxietas, seu taedium cordis; septimum cenodoxia, id est, jactantia, sive vana gloria; octavum superbia (In libro Collationum, scilicet, Cassiani).



CAP. XXX.---Testimonia de Sententiis Evagrii ad Fratres.

1. Quemadmodum enim flamma comburit silvam, sic visiones malas exstinguit esuries. Item illic. [Col. 1213C] Somniculosus monachus incidit in malis, qui autem vigilat sicut passer erit. Item illic. Sicut ignis tabefacit ceram, ita vigilia bona cogitationes pessimas. Illic. Qui amat argentum non videbit scientiam, et qui congregat illud obscurabitur. Illic. Sicut aurum et argentum probat ignis, sic cor monachi tentatio. Item illic. Melior paupertas cum scientia quam divitiae cum ignorantia. Illic. Quemadmodum evolat corvus de suo nido, ita immunda anima de suo corpore. Illic. Sicut Africus ventus in pelago, ita furor e corde viri. Item illic. Melior est saecularis in infirmitate serviens fratri super monachum non miserentem proximo suo. Piger monachus murmurat multa, et somniculosus incusat dolorem capitis sui. Monachus bilinguis conturbat fratres, fidelis autem requiem adducit. Melior est saecularis mansuetus, quam iracundus monachus, aut animosus. Monachum mansuetum diligit Deus, turbulentum autem repellit a se. Charitatem praecedit humilitas, scientiam [Col. 1213D] autem dilectio. Sicut enim lucifer in coelo, et sicut nix in paradiso, sic in anima miti mens pura. Investiganti convivia exstinguitur lumen, anima autem ejus videbit tenebras. Statue in pondere panem tuum, et bibe in mensura aquam tuam, et spiritus fornicationis fugiet a te. Da senioribus vinum, et infirmis infer escas, propter quod contriverunt carnes in juventute sua. Vidi iracundum senem, et elevatum in tempore suo, spem autem habuit magis juvenis quam ille. Qui diligit apem, manducat favum ejus, et congregans eam, replebitur melle.



CAP. XXXI.---Testimonia de libro sancti Martini, non illius Turonici episcopi, sed iste pater fuit monachorum.

1. Quamvis invalidum mox laudaveris, plus valebit. Si parum ponderis portantem quasi admiratus fueris, succumbit. Si pigro dixeris quia velox est, continuo evolabit. Quamvis generaliter multis haec superbiae labes infesta sit, non plus tamen aliis metuenda [Col. 1214A] est quam his qui aut spiritualiter ad perfectionem virtutum, aut carnaliter ad vitiorum copiam. Ibi semper elationis fortior ventus est, ubi et honoris fortior altitudo. Facile credimus, et antequam judicemur irascimur; multi enim suspicionibus impelluntur, ex vultu risuque alieno pejora interpretati in noctibus irascuntur. Curiosus qui inquirit quod de se dictum sit, et malignos sermones, etiamsi secreto sunt dicti, eruit, ipse se inquietat; dum enim interpretantur, ad hoc perducuntur ut videantur. Multas injurias transit, et plerasque non accepit, quia aut eas nescit, aut si scierit, in ludum eas jocumque convertit. Si bonus vir est, qui injuriam fecit, noli reddere; si malus, noli imitari, prudentiori cede, stulto remitte. Regis quisque intra se animum habet, ut licentiam sibi in alios dari velit, in se nolit. Non oportet, peccantem peccata corrigere: quod si tantum irascatur sapiens, quantum scelerum indignitas exigit, non irascendum est illi, [Col. 1214B] sed insaniendum. Nihil gloriosius quam iram amicitia commutare. 303 Irascitur aliquis? tu contra beneficus provoca, cadit statim simultas. Remedia medicorum non in accessibus infirmitatum, sed in remissionibus prosunt. Crebro siquidem faciem mendacii veritas retinet. Crebro mendacium specie veritatis occulitur. Nam sicut aliquoties frontem amicus, et blandam adulator ostendit, sic verisimili coloratur. Lauda parce, vitupera parcius; nam similiter reprehensibilis est nimia laudatio, quam immoderata culpatio. Prudens nunquam otio pascit animum, aliquando habet, nunquam tamen solutum. Humilitatis virtus non verborum elatione, sed mentis puritate requiritur. A verbis quoque turpibus abstine, quia licentia eorum impudentiam nutrit. Sermones subtiles magis (sic) quam facito. Omnes tibi pares facies. Si inferiores superbiendo non contemnas, superiores recte vivendo non timeas. Cunctis esto benignus, nemini blandus; paucis familiaris; omnibus tamen aequus. Sapientia cupido et docili [Col. 1214C] quae nosti sine arrogantia postulanti imperties, quae nescis, sine occultatione ignorantiae tibi postula impertiri. Justus secreta non prodit, tacenda enim tacet, loquenda loquitur; atque ita alta illi pax est et secura tranquillitas, dum alia malis vincuntur ab illo mala. Magnanimitas est nec timendum hominem, nec audacem.



CAP. XXXII.---De libro sancti Ambrosii.

1. In vite religio, in oleo pax, in rosa pudor sacrae virginitatis inolescat. Frater meus candidus, et rubeus; candidus merito, quia patris splendor; rubeus, quia partus est virginis, color in eo fulget et rutilat utriusque naturae. Castitas etiam angelos facit; qui eam servavit, angelus est; qui perdidit, diabolus. Virgo est, qui Deo nubit; meretrix, quae deos facit. Hinc inversis vestigiis filii Noe pudenda texerunt. Quae procax vidit, modestus erubuit, pius texit offensuros, si et ipsi vidissent. Quanta vini est [Col. 1214D] vis, ut quem diluvia non nudaverunt, vina nudarent! Debet enim is qui docet super eum qui docetur excellere. Tolerabilius est mentem virginem quam carnem habere. Umbra Judaeis carnalibus, imago nobis, veritas resurrecturis. Tria enim haec secundum legem esse cognovimus, umbram, imaginem, veritatem; umbram in lege, imaginem in Evangelio, in judicio veritatem; et ideo per Moysen lex per umbram, quasi per hominem, figura per legem, per Jesum veritas. Quid est gazophylactum? consolatio fidelium, sumptus pauperum, requies egenorum. Peccata autem aut donantur, aut delentur, aut teguntur; donantur per gratiam, delentur per sanguinem, teguntur per charitatem. Quod David dicit: Libera me de sanguinibus, id est, a peccatis mortalibus se postulat liberari. Non te subjuges potestatibus carnis, quem Deus liberum voluit. Nulla tibi excusatio de ambitu nuptiarum est, voluptatis sunt, non necessitatis. Si benignus sis erga indigentes, magnus eris apud Deum. Quod [Col. 1215A] Deum patrem vocas, hoc in actibus tuis ostende. Bona mens chorus est Dei, mala mens chorus est daemonum. Quanta vitia habet anima, tot et dominos. Fundamentum pietatis est continentia, culmen autem pietatis est amicitia. Nulli suadenti te acquiescas facere quod non est bonum. Pessimum est peccatoribus in unum convenire, cum peccant. Multi cibi impediunt charitatem, et incontinentia ciborum immundum 304 hominem faciunt. Non cibi, qui per os inferuntur, polluunt hominem, sed ea quae ex malis moribus proferuntur. Ea excipe a Deo, quae accipere ab homine non potes. Melius est lapidem frustra jactare quam verbum. Brevis erit in sermonibus sapiens in judicio, imperitiae est longa narratio. Cum praees hominibus, memento quia tibi est Deus, et judicans homines, scito quia et ipse judicaberis a Deo. Cole sapientem virum, quasi imaginem Dei viventis. Nullum propterea honores, qui habet multas pecunias; difficile est divitem salvari. Nunquam [Col. 1215B] eris sapiens, si te putaveris sapientem. Orationem non exaudit Deus hominis qui egenum non exaudit. Qui sapienti non obtemperat, nec Deo obtemperabit. Quod non posuisti, non tollas, sed sufficiant tibi quae tua sunt. Temulentiam quasi infamem fuge, quia qui ventri belluae similis est, vincitur. Quantum laboras pro corpore, si tantum pro anima laboras, sapiens eris. Philosophum hominem, tanquam Dei ministrum, honora post Deum. Ministrare aliis melius quam ministrari ab aliis. Melius est per famem mori, quam per incontinentiam ventris animam maculare. Verbum de Deo qui loquitur his quibus non licet, proditor Dei putandus est. Non est verum quod Deum colat, qui hominem laedit. Melius est nihil habere quam multa habentem nemini impertire. Si non das egentibus cum possis, non accipies a Deo, cum postulas.



CAP. XXXIII.---Testimonia de libro Prosperi.

1. Si me mea rusticitas faciebat invalidum, vestra [Col. 1215C] fieri credidi fide, qui jubebatis, idoneum. Necessariarum tractatio quaestionum etsi non instruet invenientis quod quaerit animum, exercet salutem quaerentis ingenium. Scientia, sicut sine dono Dei, quod est charitas, inflat, ita, si ei charitas admisceatur, aedificat. Sic ab iniquis justi separati sunt in aeternum, ut nec jam remunerati praemium finiant, nec damnati supplicium. Sicut enim corporalis saturitas omnes saturos aequaliter habet, quamvis singuli cibos, non aequaliter, sed pro possibilitate perceperint; ita omnes sancti, et si fuerint aliqua graduum suorum diversitate distincti, omnes una beatitudine perfecti erunt, quia et una perfectione beati futuri sunt. Nec a nobis in diem judicii verba quaerenda sunt, sed opera. Qui non crediderit, non habendo fidem, nec justitiam cordis habere poterit, nec salutem. Tam gravis sermo debet esse pontificis, ut ab intelligentia sui nullus, quamvis imperitus, excludat. Sana mens incorporabiliter amplius obedientiae fructum [Col. 1215D] debet appetere, quam vitare injustae obtrectationis opprobium. Cum veritas undecunque clamaverit, non sit ingenio humano deputanda, sed Deo. Obedientiae ac patientiae virtute fundati, majorum suorum non discutiunt constituta, sed faciunt. Ad faciem publicam patienter jam fugiunt, et in animo iracundiae virus abscondunt, ad nocendum parati, cum nocendi tempus invenerint. Sic debet omnis homo, modo docendo, modo exhortando, modo sustinendo, modo increpando, curari ut sub ope Christi nullus de salute in hac vita debeat desperare. Argue, obsecra, increpa in omni patientia, et doctrina, quasi diceret, argue coaequales, obsecra seniores, increpa juniores. Leniter castigatus exhibet reverentiam castiganti, asperitatem autem 305 nimiae increpationis offensus, nec increpatio (sic), nec salutem. Blanda pietate portandi sunt, qui increpari pro sua increpatione non possint. Sicut virtus onerosa est vitioso, ita virtutis [Col. 1216A] amico vitiosa voluptas amara est. Tandiu enim quis peccata sua, quae nosse, et deflere debet, ignorat, quandiu curiosus aliena considerat, quod si mores suos ad se ipsum conversus aspiciat, non requirit quod in aliis specialiter reprehendat, quia in se ipso habet quod lugeat; proinde fratrum nostrorum non facile debemus accusare, sed gemere. Illis enim quorum peccata humana notitia latent, nec ab ipsis confessa, nec ab aliis publicata, si ea confiteri vel emendare noluerint, Deum, quem habent testem, ipsum habituri sunt et ultorem. Contumeliosus est, qui mendaciter arguit; et mendaciter arguit, qui contumeliam facit. Securus quippe malitia, qui coelestia non habet, terrena strenue militantibus praestat. Illae nobis sunt ambiendae divitiae, quae nos ornare possunt pariter, et munire; propter hoc igitur eis qui militant Deo fugiendae sunt; quas divitias ex toto corde qui habere volunt, sine labore non quaerunt, sine difficultate non inveniunt, sine cura non servant, sine anxia delectatione non possident, sine dolore [Col. 1216B] non perdunt. Qui otiosa quiete perfruitur, nisi spiritualiter vixerit, more pecudum vivit. Nemo possidet Deum, nisi qui possidetur a Deo; sit ipse primitus Dei possessio, ut efficiatur ei Deus possessio, et portio. Omnium conditor, cui nihil potest eorum quae fecit aequari, non dignatur cum his quae condidit possideri. Qui vult Deum possidere, renuntiet mundo, ut sit illi Deus beata possessio. Dei opus agit, qui res Deo consecratas non alicujus cupiditatis, sed fidelissimae dispensationis intentione non deserit. Quapropter possessiones, quas ablatas a populo suscipiunt sacerdotes, non sunt jam res mundi credendae, sed Dei. Non ideo erubescebant Adam et Eva, quia veste erant extrinsecus protecti divina; denique ante peccatum nudi erant, et non erubescebant, quia nihil contra voluntatem Dei, unde confunderentur, admiserant. Non igitur a creatore suo in creaturam divinitatis affectione collapsos moveret aperta concupiscentia, nisi eos ante corrupisset occulta [Col. 1216C] superbia. Concupiscentia carnis ab eis impleta est, quod de ligno vetito gustaverunt; concupiscentia oculorum, quod sibi aperire oculos cupierunt; et ambitio saeculi, quod se fieri posse quod Deus est crediderunt. Dulcior enim fit salus, cum dolor excruciat et sanitatis amissae dulcedinem languoris amaritudo commendat. Adam nos obnoxiavit malis omnibus per propriam culpam, quibus nos liberavit adventus Christi per gratiam. Deliciae quaelibet, si absque desiderio percipiantur, officiunt, et viles cibi plerumque abstinentiae profectui, si appetenter accipiantur, impediunt. Infirmum stomachum moderatus usus vini confortat, ebrietas animum corpusque debilitat. Nihil contra abstinentiam faciunt, qui vinum non pro ebrietate, sed tantum pro corporis salute percipiunt, nec hoc eis offert voluptas, sed permittit infirmitas. Si enim quoslibet advenientes jejunio intermisso reficio, non solum jejuno, sed exemplum charitatis efficio. Caeterum si propter abstinentiam [Col. 1216D] spirituales fratres, quos 306 novi, mea remissione delectare contristo, abstinentia mea non est dicenda, sed vitium. Sicut virtus animum sibi veraciter inhaerentem, si fuerit vera, justificat, ita simulata condemnat. Non potest mens regnum habere virtutum, nisi jugum prius excusserit vitiorum. Tantos invidus habet justa poena tortores, quantos invidiosus habuerit laudatores. Siquidem invidiosum facit excellentia, erit invidia poena peccati; nec ei ab homine potest adhiberi remedium, cujus est vulnus occultum. Hoc enim loquuntur quique quod diligunt, delectabiliter audiunt quod assiduis cogitationibus volvunt. Cogitatio quippe est quae mentem sicut turpis inquinat, ita, si fuerit honesta, purificat. Non sordidae cogitationes mentem sordidam reddunt, sed ex mente sordida sordidae cogitationes existunt. Auribus enim castis obsceni sermones cum sono deficiunt, nec secretum pudici cordis irrumpunt. Per os carnis non irrumpit delectatio gustus ad mentem; nec erumpit [Col. 1217A] sermo turpis ex mente, nisi se voluntarie mens ante corrumpat. Eadem quisque nomina frequenter habet in ore, quorum desideria vulnerato gestat in corde, ac turpitudinem, quam exercere verecundatur in facto, tenet reus in animo, non humano judicio, sed divino. Considerate, obsecro, qualiter invidi puniendi sint malis suis, quos etiam bona puniunt aliena. Quid prodest cuiquam, si foris, ubi potest magnus credi, splendeat, et intus, ubi Deus videt solus, squaleat?



CAP. XXXIV.---De jejunio.

1. Jejunia, abstinentiae, vigiliae, eleemosynae, et caetera hujusmodi augere debent bonum. Nam non velare, peccatum (sic). Nulla res nos ab omni peccato sic servat immunes, sicut timor supplicii, et amor Dei; elati per supercilium vanae loquacitatis dicta sua magis cupiunt laudari quam fieri; nec sunt de sanctitate operis, sed de sermonis elucubrati venustate solliciti. Ex ea enim parte quis peccat, ex [Col. 1217B] qua minus diligit Deum, quem si ex toto corde diligamus, nihil erit in nobis unde peccati desiderio serviamus. Sicut nobis subveniri optamus, ita aliis pro viribus subveniamus; aut si facultas defuerit, voluntatem subveniendi teneamus. Si peccantem video, et non solum non arguo, sed etiam peccanti consentio, participem me damnationis ejus efficio, et in omnibus peccantibus pecco, quando eos quos scio peccasse quadam crudelis animi malignitate non increpo. Qui amicum propter commodum quodlibet amat temporale, non amicum convincitur amare, sed commodum.



CAP. XXXV.---De libro Sententiarum.

1. Innocentia vera est, quae nec sibi, nec alteri nocet, et nemo prius in se quam in alium peccat. Sic diligendi sunt homines, ut eorum non diligantur errores, quia aliud est amare, quod facti sunt, aliud odisse quod faciunt. Vera est confessio benedicentis, cum idem sonus est et oris, et cordis; bene autem [Col. 1217C] loqui, et male vivere, nihil est aliud quam se sua voce damnare. Bonum intellectum habet, qui quod faciendum recte intelligit, qualis sine timore sapientiae (sic). Mala mors putanda non est, quam bona vita praecesserit. Justis quidquid malorum ab iniquis Dominus irrogatur, non poena est criminis, sed virtutis examen; nam bonus, etiam si regnet, servus est. Diabolus superbus hominem superbientem perduxit ad mortem, Christus humilis hominem obedientem reduxit 307 ad vitam. Quia sicut ille elatus cecidit, et jecit ob et consentientem; sic iste humiliatus surrexit credentem (sic). Perfectum odium est, quod nec justitia, nec scientia caret, id est, ut nec propter vitia homines oderis, nec vitia propter homines diligas. In magna egestate sunt, qui in iniquitate sunt, justitiae opus et sapientiae thesauros non habentes; qui autem serviunt Domino, ea bona acquirunt quae perire non possunt. Bona est peccati confessio, si et curatio consequatur. Nam quid prodest [Col. 1217D] detegere plagam, et non adhibere medicinam. [Col. 1218A] Prima mors animam dolentem tenet in corpore, ab utraque parte communiter habetur, ut quod non vult anima, de suo corpore patiatur. Cum bonum operaris, hilaris operare; nam si quid boni tristis facis, fit deterior magis quam facis. Melior est enim in malis factis humilis confessio, quam in bonis superba gloriatio. Nemo injustus benefacit, etiam si bonum est quod facit, quia nihil prodest spiritus timoris, ubi non est spiritus charitatis. Melior est animi aequitas quam corporis sanitas. Finis enim legis Christus est, in quo lex justitiae non sumitur, sed impletur. Sicut terra de coelo exspectat pluviam, et lucem, sic homo de Deo exspectare debet misericordiam, et veritatem. Prima salus est declinare peccatum, secunda est non desperare de venia; nam ipse in aeternum perit, qui apud misericordem judicem ad poenitentiae remedium non recurrit. Virgo fidei Christianae tribus temporibus incitatur, vespere, mane, et meridie; vespere enim Dominus in cruce, mane in resurrectione, meridie in ascensione. Unum ad patientiam [Col. 1218B] occisi, aliud ad vitam resuscitati, tertium ad gloriam pertinet majestatis in Patris dextera considentis. Ad hoc exagitant homines tribulationes, ut vasa electionis evacuentur nequitia, et impleantur gratia. Melior est tristitia iniqua poenitentis, quam laetitia iniqua facientis. Bonum est a veritate vinci, ad correptionem superet veritas voluptatem. Nam et invitum ipsa superat. Sic sunt qui colunt idola, quomodo qui in somniis vident vana. Si autem vigilent animae ipsorum, intelligit, quando facta est, et non colit quod ipse fecit. Qui Deo sitiunt, tota sua debent sitire substantia, id est, et anima, et carne; quia et animae Deus dat panem suum, id est, verbum veritatis; et carnis necessaria Deus praebet, quia utraque ipse pascit, quia utraque ipse fecit. Duas in toto mundo civitates faciunt duo amores: Jerusalem facit amorem Dei; Babylonia amorem saeculi. Interroget se ergo unusquisque, et inveniet unde sit civis. Non est in carendo difficultas, nisi cum est [Col. 1218C] in habendo cupiditas, et ideo id solum recte diligitur, quod nunquam bene admittitur. In primo homine patuit, quod hominis arbitrium valeret ad mortem, in secundo autem, quod Dei adjutorium valeret ad vitam. Primus enim homo non is homo; secundus vero Deus et homo; peccatum vero factum est relicto Deo, justitia non fit sine Deo. Dominus ait: Ego sum via, et veritas, et vita, hoc est, per me venitur ad me, in me pervenitur, permanetur in me. Odor bonus fama bona est, quam quisque bonae vitae operibus habuerit, dum Christi vestigia sequitur: pedes quodammodo ejus pretiosi unguenti odore perfundit. Labor piorum 308 exercitatio est, non damnatio. Justi ex Deo, non ex hominibus nascuntur, quoniam nascendo, non ascendendo fit justus, unde etiam regenerati filii Dei dicuntur. Aliud est migrare corpore, aliud migrare corde; migrare corpore, quomodo corpus mutat locum; migrare corde, quomodo tu cordis mutas affectum. Si aliud amas, aliud [Col. 1218D] amabas, non es ibi ubi eras.




[Col. 1217]
APPENDIX XII. SERMONES. (C,G,S)*



SERMO PRIMUS.---Ad carnes tollendas.
[Col. 1217D]

[1Kb] 1. Fratres charissimi, rogo vos, et admoneo vos, ut in isto legitimo ac sacratissimo die, exceptis Dominicis diebus, nullus prandere praesumat, nisi forte ille quem jejunare infirmitas non permittit; quia aliis diebus jejunare aut remedium, aut praemium [Col. 1218D] est; in Quadragesima non jejunare peccatum est; alio tempore qui jejunat, accipit indulgentiam, in Quadragesima qui potest, et non jejunat, sentiet poenam.

[1Kb] 2. Et ipse tamen qui (non) jejunare praevalet, sed rectius sibi soli, aut sive alius infirmus cum ipso sibi [Col. 1219A] in domo sua praeparet quod accipiat. Et illos qui jejunare praevalent ad prandium non invitent, quia si hoc fecerint, non solum Deus, sed etiam homines possunt illos intelligere non pro infirmitate non posse, sed pro gula jejunare non velle. Sufficiat ipsi, quod jejunare non praevalet. Et magis cum gemitu, et. suspirio, et animi dolore adlucet pro eo quod, aliis jejunantibus, ille abstinere non potest.

3. Et quod opus est unicuique infirmo secrete, aut sibi soli, aut cum alio similiter infirmo faciat praeparari, quia non ei oportet aliquem sanum ut roget ad prandium, ne sibi augeat etiam de alterius gula peccatum. Pro eo tamen quod non potest jejunare, amplius debet erogare pauperibus, ut peccata quae non potest jejunando curare, possit eleemosynas dando redimere. Bonum est jejunare, fratres, sed melius est eleemosynas dare.

[1Kb] 4. Si aliquis utrumque potest, duo sunt bona; si vero non potest, melius est eleemosyna. Si possibilitas [Col. 1219B] non est jejunandi, eleemosyna sufficit sine jejunando; jejunium vero sine eleemosyna omnino non sufficit. Ergo si aliquis non potest jejunare, eleemosynam faciat. Eleemosyna sine jejunio bona est. Si ergo praevalet jejunium cum eleemosyna, duplex bonum est; jejunium vero sine eleemosyna nullum bonum est, nisi forte si 309 ita sit aliquis pauper, ut non habeat omnino quod tribuat. His vero qui non habuerint unde tribuant, sufficit voluntas bona, secundum illud quod scriptum est: Gloria in excelsis Deo, et in terra pax hominibus bonae voluntatis.

5. Sed quis erit qui se possit excusare, cum etiam pro calice aquae frigidae mercedem se Dominus esse dixerit? Et quare frigidae dixerit? Ne forte se possit aliquis pauper lignorum penuria excusare, aut certe dicere se vasculum ubi aquam calefaceret non habere. Denique et per beatum prophetam, fratres charissimi, Dominus ita hortatur et admonet eleemosynam fieri, ut prope nullus pauper sit qui se [Col. 1219C] valeat excusare. Sic enim ait: Hoc est jejunium quod elegi, dicit Dominus: Frange esurienti panem tuum. Non dicit ut integrum daret, ne forte pauper ille alium non haberet; sed frange, inquit, hoc est dicere, etiam si tanta sit tibi paupertas, ut non habeas nisi unum panem, ex ipso tamen frange, et pauperi tribue, et egenum ac sine tecto induc in domum tuam. Si aliquis ita pauper est, ut non habeat cibum, vel in uno angulo domus suae praeparet peregrino lectulum.

[1Kb] 6. Quid nos dicturi sumus, fratres? qualem excusationem habere poterimus, qui, amplas et spatiosas domos habentes, vix aliquando dignamur excipere peregrinum? ignorantibus, imo non credentibus, quod in omni peregrino Christus excipitur, sicut et ipse dixit: Hospes fui, et non suscepistis me; et: Quandiu non fecistis uni de minimis iis, nec mihi fecistis.

7. Laboriosum et fastidiosum nobis est in pauperibus excipere Christum in patriam nostram? Timeo [Col. 1219D] ne nobis ille dicat: Ite, et non nos recipiat in beatitudine sua. Contemnimus illum in mundo? Timeo ne nos contemnat in coelo, secundum quod ipse dixit: Esurivi, et non dedistis mihi manducare; et: Quandiu non fecistis uni de minimis iis, nec mihi fecistis; et quod post sequitur.

8. Fratres avertat hoc Deus a nobis; hoc enim postea addit, dicens: Discedite a me, maledicti, ite in [Col. 1220A] ignem aeternum. Ego in hanc sententiam neminem judico. Unusquisque attendat sententiam suam; nec tamen arguo, et reprehendo, quia forte aliquoties venit per negligentiam, ut vestimenta quae debuerunt accipere pauperes deformentur a tineis; et timeo ne ipsis panni ad testimonium proferantur in die judicii, secundum quod Jacobus dicit: Agite nunc, divites, plorate, ululantes in miseriis quae advenient vobis. Divitiae vestrae putrefactae sunt.

[1Kb] 9. Et omnia, sicut dixit, fratres charissimi, qui per Apostolum suum comminatur Christus, licet nos nimium terreant, non tamen de Dei misericordia desperandum est. Aut ego et mei si negligenter cum Dei adjutorio, cum possumus, nos emendare volumus, eleemosynas, quas hucusque parcius fecimus, largius erogemus, et quae pro peccatis praeteritis cum 310 dolore, et gemitu, et spe repausationis dominica misericordia docemur.

[1Kb] 10. Ergo, sicut supra suggessimus, fratres charissimi, [Col. 1220B] jejunia nostra eleemosynarum pinguedo commendet, quia tale est jejunium sine eleemosyna, qualis sine oleo est lucerna. Nam sicut lucerna quae sine oleo accenditur fumare potest, lucere non potest, ita jejunium sine eleemosyna carnem quidem cruciat, sed charitas lumine animam non illustrat. Interim vel quod ad praesens agitur, fratres, sic jejunemus, ut prandia nostra pauperibus erogemus, ut quod pransuri eramus, non in nostris sacculis, sed in visceribus pauperum reponamus, quia manus pauperum gazophylacium Christi est: quidquid accipit, ne in terra pereat, in coelo reponit; quia quamvis quod pauper accipit consumatur, merces tamen boni operis in coelo reconditur.

[1Kb] 11. Nam si prandia nostra exquisitis saporibus et multiplicatis ferculis expendere studemus ad coenam, sicut corpori nostro deliciae non solum non subtrahuntur, sed etiam duplicantur, ac sic corpori vestro nihil minuitur, sic animae nihil augetur. Hoc, [Col. 1220C] fratres, timens magis, quam de vobis aliquid sinistrum credens, admoneo. Scio enim ex vobis plures, Deo propitio, et peregrinos assidue accipere, et pauperibus frequenter dare. Et ideo quod suggero ad hoc proficiat. Qui vero non facit, aut forte tardius faciebat, tam sanctam sibi et omnino placitam operationem in consuetudinem trahat.

12. Et licet credam quod, Deo inspirante, semper supervenientibus festivitatibus, castitatem et charitatem ante plures dies etiam cum propriis uxoribus custodiat charitas vestra, tamen, licet et superfluo etiam, quod vos facere credo, charitatem contemplationis admoneo, ut per totam Quadragesimam, et usque ad finem Paschae castitatem et charitatem, Deo auxiliante, servetis, ut in illa sacrosancta solemnitate paschali charitatis lucerna vestiri, eleemosynis dealbari, orationibus, vigiliis et jejuniis, vel aliquibus coelestibus et spiritualibus margaritis ornari possitis, non solum cum amicis, sed etiam cum inimicis, ut pacifici libera et secura [Col. 1220D] conscientia ad altare Domini accedentes, corpus ac sanguinem ejus, non ad judicium, sed ad remedium possitis accipere.

[1Kb] 13. Sed cum de eleemosynis loquimur, non conturbetur angusta paupertas. 311 Omnia enim complere quisquam poterit, cum fecit quod potuit, quia voluntas perfecta faciendi reputatur pro opere facti. Sed hoc ille implet, qui hominem pauperem quasi [Col. 1221A] seipsum considerare voluerit, et sic pauperi tribuat, quomodo si ipse in tali necessitate esset, secum fieri cupiebat; et qui fecerit sic, et Novi et Veteris Testamenti praecepta complevit, implens illud Evangelium (sic): Omnia quaecunque vultis ut faciant vobis homines, et vos facite illis similiter. Etenim lex et propheta sic impletur ad gloriam, ad quam verae et perfectae charitatis legem pius vobis Dominus sua protectione perducat. Amen. Praestante Domino nostro Jesu Christo, cui est honor, et imperium sine fine in saecula saeculorum. Amen.



SERMO II.---Contra Arianos.

1. Veni, domine Jesu Christe Redemptor noster, qui aequalem potestatem cum Patre habes. Veni, et contere caput draconis magni; et dic nobis quid es, quomodo Arius iste aliud docet quam es. Dic, dic, audiamus, unde haereticos convincamus. Audite, fratres charissimi, quid Dominus dicat. Ego sum, [Col. 1221B] inquit, via, veritas, et vita. Nemo venit ad Patrem, nisi per me. Secundum divinitatem veritas et vita, secundum humanitatem via. Tu autem, haeretice Ariane, qui minorem vis esse divinitate vitam et veritatem, sequitur ut non pervenias ad Patrem. Sed adhuc, domine Jesu, contere caput draconis, et dic quid cum Patre sis. Te audiamus dicentem, non haereticum blasphemantem; dic, quid sis cum Patre. Ego, et Pater unum sumus. Dic adhuc. Ego in Patre, et Pater in me est. Adhuc dic. Qui videt me, videt et Patrem.

2. Credis jam, haeretice, tantae auctoritati? an ipsius testimonium de se ipso non admittis, sed alios testes inquiris? Ecce introducuntur adversum te qui te convincant. Dic, testis Dei Paule, sanctae matris Ecclesiae organum, qui usque ad sanguinem pro isto testimonio accessisti, et ne falsae doctrinae succumberes, animam posuisti; dic. Audiat qui convinci formidat. Singulis quibusque dicis: Hoc sentite in vobis, quod et in Christo Jesu; qui cum in forma Dei [Col. 1221C] esset, non rapinam arbitratus est esse se aequalem Deo. Audis, haeretice, aequalem Deo, audis formam Dei? et tu minorem Patre filium dicere audes? Veniat et alius testis, ut in duobus vel tribus testibus confirmetur aequitas veritatis. Dic et tu, sancte Petre, quid tibi revelaverit, non caro, et sanguis, sed pater coelestis: Tu es Filius Dei vivi. Et in epistola ad gentes secunda. Notam facimus vobis domini nostri Jesu Christi virtutem, et praescientiam, et magnitudinem. Audis, praestigiator, virtutem, audis praescientiam, audis et magnitudinem; in quo ergo, haeretice, Christum dicis esse minorem? Sed ingrediatur et tertius testis, ut tres unum verum testimonium dicant uni Trinitati, et trinae divinitati. Dic et tu, sancte Joannes, qui super pectus Salvatoris discumbebas, et videbas super coelestia mirabilia verbum Dei. Dic, inquam, quid veritatis de Dei Filio sentis. In principio 312 erat Verbum, et Verbum erat apud Deum, et Deus erat Verbum. Et in epistola: Scimus [Col. 1221D] quoniam Filius Dei venit, et dedit nobis intellectum, ut sciamus quod verum est, et simus in vero Filio ejus; hic est enim verus Deus, et vita aeterna.

3. Tu autem, virulente serpens, minorem dicendo Filium, qui est verus Deus, non habebis vitam aeternam. Sed ad confutandam contumaciam tuam ipse Pater testimonium Filio dicat, ut nihil amplius quaeras, nihilque amplius credas. Dicit enim per prophetam: Tecum principium in die virtutis tuae. Principium Pater, principium Filius; ergo Pater et Filius principium sine ullo principio. Tecum, inquit, principium in die virtutis tuae in splendoribus sanctorum, ex utero ante luciferum genui te. Tanquam diceret: Ut sancti illuminarentur, processisti ex me. Nec scilicet fuit, dilectissimi, alia causa cur vel ipsa [Col. 1222A] nomina Patris, scilicet, et Filii, et Spiritus sancti sejuncta viderentur, nisi ut sancti homines instruerentur. Caeterum quid Moysi ab ipsa Trinitatis substantia dictum est? Ego sum, qui sum; et sic dices: Qui est misit me. Ergo ex utero in splendore sanctorum generatus est Filius. Sed ne hanc generationem carnaliter vel temporaliter acceperis factam, audi quomodo eum genuerit. Eructavit cor meum, inquit. Verbum bonum, Joannes testis dicit: In principio erat Verbum. Deus Pater dicit: Eructavit cor meum, inquit, Verbum bonum. Propheta Habacuc dicit: Ambulabat Verbum. Audis Verbum, et hoc in principio esse apud Deum, et Deum esse Verbum. Testimonium Trinitatis per totum mundum contra te clamat. Et tu, pessime Ariane, contra totum mundum veluti rabidus canis delatras?

4. Sed audi adhuc unde plenius convincaris, quod perfecta Trinitas unus sit verus Deus. Patris namque vox est ad Filium per prophetam: In splendore, inquit, [Col. 1222B] sanctorum ex utero genui te. Ejusdem quoque Patris vox est per prophetam de Spiritu sancto: Spiritus, inquit, a me prodiit. Filii autem vox est in Evangelio, ostendens Patrem in se esse, seque in ipso, ubi ait, Pater in me manens facit ipse opera. Ejusdem etiam Filii vox est de Spiritu sancto, ostendens quia quomodo procedit ex Patre, ita quoque ex se ipso, ubi ait ad discipulos suos: Accipite Spiritum sanctum. Si cui remiseritis peccata, remittentur illi. Unde et apostoli Pauli: Si quis spiritum Christi non habet, hic non est ejus. Si ergo Filius in Patre, et ex Patre, et Spiritus sanctus simul est et in Filio, et in Patre, non est divisa Trinitas, ubi perfecta unitas est. Discedat ergo Arianus pestifer labyrintheus, quod draco; jam, inquam, confusus discedat, et reus, quia Trinitas unus est Deus.

5. Sed quomodo tibi perversa haeresis, verba mea proficient, cum sis aspis surda, obturans aures, ne audias incantantium voces? Noveris te tamen a virga serpentis edendam, dum oves quas tenes captivas [Col. 1222C] ad suum ille pastor ovile reduxerit, ut sit unus grex et unus pastor. Iste igitur pastor noster, dilectissimi, qui in virga pascit, et regit, ipse pastor est, ipse rector noster est, ipse fabricator, ipse architectus noster. Magnum te pastorem video, domine Jesu, oves pascentem, errantem inquirentem, 313 inventamque cum gaudio ad gregem tuis humeris reportantem. Magnum quippe te video architectum, virgam ferentem, et de ista virga multa miracula facientem. Multum itaque, fratres, expositionem expavesco virgae; sed dum divinarum Scripturarum considero loca, virga sancta Maria, virga ipse Christus, virga crux. Et in ista o quam magna miraque fecit! Scalas, per quas hominem lapsum levavit ad Patrem, per has denique scalas ascenderunt sancti homines, continentes conjuncti atque fideles, non quidem gradibus pedum, sed gressibus morum.

6. Boni ergo mores si requirantur, in omnibus in veniuntur. Uterque enim sexus et omnis aetas in his [Col. 1222D] sanctorum moribus unitationis habet exemplum. Imitentur itaque senes mores Tobiae, qui cum corpore caecus esset, viam vitae filio demonstrabat in corde; ille eum in terra manu ducebat, iste monitis eum sanctis erigebat ad coelum. Imitentur adolescentes Joseph sanctum, pulchrum corpore, sed pulchriorem mente, quem castitas sic possederat, ut impudicae dominae minis ejus non posset violari corpus, cujus jam Dominus possederat mentem. Imitentur virgines sanctae beatam Domini sui matrem Mariam. Imitentur viduae religiosam viduam Annam. Imitentur et conjugatae castam Susannam, quia virgo Christi mater Maria quod novit implevit; Anna vidua in orationibus et jejuniis usque in finem perseverantem tenuit; Susanna casta pro pudicitia conjugali usque ad [Col. 1223A] periculum mortis accessit. Nunc igitur, conjugatae, intendite qualis hujus vocis a Scriptura sancta imitatio proponatur; non enim praedicat quod fuerit auro, monilibus, vel veste pretiosa, forinsecus compta, cum fuerit intus utique castitatis ornata pudore. Omnibus vero Christus vitam donavit, quibus bonos instituit mores. Et propterea ipse vir de femina est nasci dignatus, quia ab ipso uterque erat sexus a morte liberandus. Multa diximus, fratres. Intentissime audistis, epulas dominicas libentissime comedistis. Rependite ergo vicem ministratori vestro, ut si non verbo, vestris saltem orationibus pascat. Exolicit.



SERMO III.---Homilia.

1. Fratres, oportet, nos satis timere tres causas per quas totus mundus periit, gula, cupiditas, superbia. Quia diabolus per istas tres causas Adam primum hominem circumvenit, dicens: In quacunque die comederis de hoc ligno, statim aperientur oculi tui. [Col. 1223B] Nos autem semper timeamus has tres causas, ne, sicut Adam, in inferno damnemur. Fratres, contra gulam teneamus abstinentiam, contra cupiditatem largitatem, contra superbiam humilitatem. Nam hoc scimus, quod Christiani dicimur, quod angelum custodem habemus, quia ipse Salvator dixit: Amen dico vobis quia angeli eorum semper vident faciem Patris mei, qui in coelis est.

2. Quia pro certo nobis credendum est quia omnia opera nostra tam in die quam in nocte, omni hora, sive bona, sive mala, quaecunque facimus, ab ipso angelo renuntiantur in conspectu Dei. Nam cum angelus hortatur nobis consilium ad bona opera facienda, ipsum angelum semper 314 habere credimus a dextris; cum autem cogitamus malum agere, aut aliqua peccata conamur committere tam capitalia quam minuta, tunc habemus hortatorem malignum diabolum, ut cum peccare cogitamus, et peccamus, diabolus gaudet, ille sanctus angelus tristatur. Cum dicimus [Col. 1223C] otiosa verba, et prava, consilium est diaboli; cum autem ingemiscimus, et suspiramus, et cogitamus aliqua bona opera facere, tunc habemus consiliatorem illum sanctum angelum Dei.

3. Nam illa tria mala opera, quae superius diximus, diabolus subministravit per malum consilium in Adam, hoc est, gula, cupiditas, superbia. Istae tres causae multa mala generant, id est, sacrilegium, homicidium, adulterium, furtum, avaritiam, luxuriam, falsum testimonium, iram, discordiam, perjurium. Ista omnia per illas tres praevaricationes subministraverunt [Forte subministrantur] ante hominem per artem diabolicam. Istis periculis animae in infernum religantur. Ergo sumamus nos arma angeli Dei, hoc est, crucem Christi. Ponamus contra superbiam humilitatem, contra gulam abstinentiam, contra cupiditatem eleemosynarum largitionem, contra sacrilegium veram poenitentiam, contra homicidium dilectionem Dei et proximi, contra fornicationem [Col. 1223D] continentiam, contra furtum bonitatem et benignitatem, contra avaritiam largitatem, contra luxuriam castitatem, * patientiam, contra discordiam bonam concordiam et verissimam pacem, contra perjurium timorem Domini et viam rectam, firmissimam fidem tenentes coram Deo, et hominibus cum justitia et sanctitate.

4. Ista sunt arma angelica, et lorica fortis, et scutum firmissimum, et galea salutis. Qui ista arma in omni loco secum habuerit, nullus diabolus ei nocere poterit; sed hic et in aeternum salvus erit. O dilectissimi fratres, contra pessimum hostem tantum armare nos debemus, ut illum superare valeamus, quia ipse praeparatus est, ut latro, ad furandum bona opera, mala consiliat et subministrat. Sunt multi qui per audaciam adversarii mala securitate decipiuntur, et cogitant inter se dicentes: Juvenis sum, et tempus habeo mundo frui, cum ad senectutem venero, poenitentiam agam. O miser qui haec cogitas, [Col. 1224A] quia una hora vitae tuae spatium non habes, nec potestatem unius diei.

5. Fratres, non decipiat vos ista prava securitas, sed semper diem mortis ante oculos habeamus cum timore, et vera poenitentia. Dic, ubi sunt reges, ubi divites, ubi divitiae eorum, et ornamenta eorum? Ipsi, velut umbra, transierunt, ut somnium evanuerunt; aurum, et argentum, et omnia ornamenta eorum in hoc mundo remanserunt, et ipsi sine fine cruciantur in inferno, ubi vermes eorum non moriuntur, et ignis eorum non exstinguitur. In quo inferno non est ulla vox, nisi gemitus; ibi non est ulla requies, nisi flamma, ubi multi quaerunt finem mortis, et mori non possunt. Scriptum est enim: Potentes potenter tormenta patiuntur.

6. O fratres, intelligite, dicit Psalmista: Non mortui laudabunt te, Domine, neque omnes qui descendunt in infernum. Fratres, quomodo possunt nominare Deum, qui semper sunt in tenebris, et in loco tenebroso, et semper clamant: Vae tam tenebrosum locum, tam tenebrosam [Col. 1224B] foveam, 315 tam obscuram cavernam, tam amarum locum, tam miserrimam vitam, tam dolorosam mansionem? O miseri, de tam parva vita tam longam mortem, de tam parva consolatione tam longam captivitatem, de tam parva laetitia tam longam tristitiam, de tam parvo lucro tam grave damnum, de tam parvo honore tam longos dolores, de tam parva jucunditate tam amaras lacrymas, tam immensa suspiria, tam luctuosos gemitus, tam magnam iram et tristitiam. Ibi non adjuvat pater ad filium, nec filius ad patrem; ibi non invenitur amicus qui redimat amicum, neque frater qui succurrat fratri. Ibi amatur poenitentia, sed tarde agitur. Vae! duram mansionem, tam cruciabilem flammam, tam immensa tormenta.

7. Ibi miseri cum miseris, superbi cum superbis, homicidae cum homicidis, adulteri cum adulteris, iniqui fures cum falsis mercatoribus, falsi monachi cum falsis puellis, falsi sacerdotes cum falsis episcopis, laici similiter cum pessimis laicis. Ibi pessimae mulieres [Col. 1224C] cum infelicissimis meretricibus: omnes inenarrabilibus cruciabuntur flammis, et non habebunt requiem, nisi Dominica die resurrectionis, sicut beatus Augustinus dicit: Dominica die resurrectionis qua hora Dominus noster surrexit a mortuis mane, illae animae justorum veniunt visitare sepulcra sua, et dicere: Bene valeas, bone socie quia bene egisti mecum in hoc saeculo, bonum vas, amice dilectissime. Tu magis consensisti arma angelica, quam impugnationem diaboli, quia scriptum est: Volui jejunare, poenitentiam agere, eleemosynas dare, nudos vestire, infirmos visitare, ad ecclesiam venire, sanctas Scripturas audire, et custodire, Dei servos amare, tu mihi consensisti, et honorasti, quia tu es factura Dei, et ego inspiratio vitae, et a Deo creata. Tu requiesce modicum tempus in pace securus, et ego revertar ad te in mansione aeterna, ut videas qualem mansionem et quantam gloriam nobis praeparavit Deus in aeternum, quia felices sunt qui serviunt [Col. 1224D] ei, et lucebunt cum eo sicut sol, sicut ipse Dominus ait: Justi fulgebunt sicut sol in regno Patris mei, et tunc gaudebunt mecum sine fine. Quia quamvis duae concupiscentiae fuissent inter oculorum et oris luxuriam, eis non consensisti. Prope est ubi mecum mercedem aeternam recipias, et ibi requiesces in saecula saeculorum.

8. Similiter et illa peccatrix anima cum nequissimo angelo Satanae cum calumnia et cum vitiis suis loquitur dicens: Heu! heu! miserum corpus, quid tanta mala egisti mecum? Et ego cum Satana fui cum vitiis suis, quia non consensisti arma angelica contra insidias diaboli Quia tu concupisti manducare, bibere, luxuriari, occidere, adulterari, fornicari, furari, concupiscere, mentiri, falsum testimonium dicere, opera diaboli facere, et non egisti poenitentiam, sed in mala securitate, et negligentia delecisti, tu jaces in imo, ego crucior in inferno. Prope est dies judicii, quando revertar ad te, et resurges in [Col. 1225A] novissima die, ut recipias mala quae operatus es in mundo cum auctore diabolo mortis, et mecum eris in damnatione mortis, et sine fine cruciaberis in saecula saeculorum. O homo, qui haec audis, expavesce pro peccatis et negligentiis, et dum tempus habes 316 et spatium, festina, et age poenitentiam, antequam claudatur janua vitae, ut securus recipias praemia gloriae, et vitam aeternam cum angelis Dei, et cum omnibus sanctis in saecula saeculorum. Amen.



SERMO IV.---De corpore et sanguine Domini in Pascha.

1. Magnitudo coelestium beneficiorum angustias humanae mentis excedit. Et propterea ita ordinavit divina Providentia, ut quod capere in nobis ratio, rerum mole victa, non poterat, fides devota conciperet, et intellectum credulitas robusta nutriret. Cum ergo per primam transgressionem per Adam origini et morti teneremur obnoxii, prospiciens ex alto Dominus, in quo essemus generi debitores, juxta qualitatem [Col. 1225B] captivitatis reparavit munus redemptionis. Id est, ut pro debita morte offerret indebitam, quia nec nos habebamus unde viveremus, nec ille unde moreretur.

2. Materiam de nostra mortalitate suscepit, ut de suo immortalitate collata mori posset vita pro mortuis. Et ideo quia corpus assumptum ablaturus erat ex oculis nostris, et sideribus illaturus, necessarium erat ut nobis in hac die sacramentum corporis et sanguinis sui consecraret, ut coleretur jugiter per mysterium quod semel offerebatur in pretium. Ut quia quotidiana et indefessa currebat pro hominum salute redemptio, perpetua esset etiam redemptionis oblatio. Et perennis illa victima viveret in memoria, ut semper praesens esset in gratia. Vere unica et perfecta hostia fide aestimanda, non specie. Nec exteriori censenda visu, sed interiori affectu.

3. Unde merito coelestis confirmat auctoritas quia caro Christi vere est cibus, et sanguis ejus vere est [Col. 1225C] potus. Recedat ergo omne infidelitatis ambiguum, quandoquidem qui auctor est muneris ipse etiam testis est veritatis. Nam invisibilis sacerdos visibiles creaturas in substantiam corporis et sanguinis sui verbo suo secreta potestate evertit [Forte, convertit], ita dicens: Accipite et edite; hoc est enim corpus meum. Et sanctificatione repetita: Accipite, inquit, et bibite; hic est sanguis meus (Matth. XXVI, 26, 27). Ergo sicut ad nutum praecipientis Domini repente ex nihilo substiterunt excelsa coelorum, profunda fluctuum, vasta terrarum, pari potentia in spiritualibus sacramentis Verbi praecipit virtus, et servit effectus.

4. Quanta itaque et quam celebranda beneficia vis divinae benedictionis operetur attende. Et ut tibi novum et impossibile non debeat videri quod in Christi substantiam terrena et mortalia commutentur, te ipsum, qui jam es in Christo regeneratus, interroga. Dudum alienus a vita, peregrinus a misericordia, a salutis via intrinsecus mortuus exsulabas. [Col. 1225D] Subito initiatus Christi legibus, et salutaribus mysteriis innovatus, in corpus Ecclesiae, non videndo, sed credendo transisti, et de filio perditionis adoptivus Dei filius occulta puritate fieri meruisti.

5. In mensura visibili permanens major factus es te ipso invisibiliter sine quantitatis augmento. Cum ipse atque idem esses, multo altius 317 fidei processibus exstitisti. In exteriori nihil additus es, et totus in interiori homine mutatus es. Ac sic homo Christi filius effectus, et Christus in hominis mente formatus est. Sicut ergo sine corporali sensu, praeterita vilitate deposita, subito novam indutus es dignitatem, et sicut hoc quod in te Dominus laesa curavit, infecta diluit, maculata detersit, non oculis, sed sensibus tuis credis: ita et tu cum ad reverendum altare salutari cibo potuque reficiendus accedis, sacrum Domini tui corpus et sanguinem fide respice, honore mirare, mentem erige, cordis manu suscipe, et maxime haustu interiori assume.

6. Quod si illud legis manna, de quo legitur: Pluit [Col. 1226A] illis manna, ut ederent (Psal. LXXVII, 24), hoc unicui que sapiebat quod desideriis concupisset, aliud erat quod sumebatur, aliud erat quod videbatur, et invisibiliter sapor ille in singulorum sensibus formabatur, ergo illud legis manna coelitus illapsum per multimodas suavitates naturae suae meritum et generis sui excedebat intuitum. Et cum creaturam suam dispensatio largitoris multiplici diversitate condiret, praebebat gustus quod ignorabat aspectus. Juxta percipientis affectum escae illi novitas et dignitas nascebatur, et unumquemque variis et alienis saporibus reficiebat mellifluum illius pluviae donum, et multiplex sicci imbris obsequium.

7. Quae cum ita sint, quod illic aviditas faciebat, hic fides faciat. Sic legimus: Accedit homo ad cor altum, et exaltabitur Deus (Psal. LXIII, 7). Ideo quod ibi delectatio obtinebat in faucibus, hic benedictio operetur in sensibus. Ad agnoscendum et percipiendum sacrificium veri corporis ipsa roborat potentia consecrantis. [Col. 1226B] Qui tunc latuit praefiguratus in manna, sit tibi nunc manifestus in gratia. Ipsum autem fuisse in mannae illius specie praesignatum, etiam Propheta evidenter ostendit, dicens: Panem coeli dedit eis, panem angelorum manducavit homo (Psal. LXXVII, 25). Et quis panis angelorum est, nisi Christus, qui eos cibo suae charitatis et lumine suae claritatis exsatiat? Hoc pane, dicente Propheta, sexta die duplum colliges, Sabbato autem non colliges, dum a primo, id est, Dominico die, in lege tribuitur, et in solo Sabbato denegatur.

8. Jam tunc Christus ab Ecclesia, cui Dominicum resurrectio consecravit, recipiendus ostenditur, et a Synagoga, ad quam cultus Sabbati pertinebat, negandum esse praedicitur, dum dies iste septimus est, qui coelestis panis fraude multatur. De quo pane vetus narrat historia: Nec qui plus collegerat habuit amplius, nec qui minus paraverat reperit minus (Exod. XVI, 18). Quod corpus, sacerdote dispensante, tantum est in exiguo, quantum esse constat in toto. Quod cum ecclesia fidelium sumit, [Col. 1226C] sicut plenum in universis, ita integrum esse probatur in singulis. De quo sensu apostolica sententia derivata est dicens: Qui multa habet, non abundavit; et qui modicum, non minoravit (II Cor. VIII, 15).

9. Si forte panis esum esurientibus apponeremus, non ex toto perveniret ad singulos, quia particulatius et minutatius pro portione sua unusquisque perciperet. De hoc vero pane, cum assumitur, nihil minus habent singuli quam universi. Totum unus, totum duo, totum plures sine diminutione percipiunt, quia benedictio hujus sacramenti scit distribui, nescit 318 distributione consumi. Sacramenti itaque hujus formam etiam in Judaeorum paginis invenimus expressam. Nam de Melchisedech in Genesi legimus: Et Melchisedech rex Salem protulit panem, et vinum, et benedixit Abrahae; fuit autem sacerdos Dei summi (Gen. XIV, 18, 19). In quo dum a praeputio, id est, a gentilitate circumcisio futura benedicitur, Ecclesiae gloria praedicatur, et synagogae infideli plebs ex gentibus [Col. 1226D] acquisita praeponitur.

10. Hic ergo Melchisedech, cujus genealogia vel origo notitiam illius temporis latuit, oblatione panis et vini hoc Christi sacrificium praesignavit. De quo Propheta pronuntiat: Tu es sacerdos in aeternum secundum ordinem Melchisedech (Psal. CIX, 4). Nam et beatus Moyses, de eo mysterio loquens, vinum et sanguinem sub una appellatione significat in benedictione patriarchae dominicam passionem multo ante demonstrans, ita inquiens: Lavabit in vino stolam suam, et in sanguine uvae pallium suum (Gen. XLIX, 11). Adverte quam evidenter constet vini creaturam Christi sanguinem nuncupandam.

11. Quiquid adhuc de hac duplici specie inquirere debeas, ipso Domino attestante, agnosce. Nisi, inquit, manducaveritis carnem Filii hominis, et biberitis ejus sanguinem, non habebitis vitam in vobis (Joan. VI, 54). Quod testimonium contra Pelagianos evidentissimum atque validissimum est, qui asserere arrepta impietate [Col. 1227A] praesumunt, non propter vitam, sed propter regnum coelorum baptisma parvulis conferendum. Sub iis enim Domini verbis quibus evangelista pronuntiat non habebitis vitam in vobis, aperte intelligenda est omnis anima munere baptismi vacua, non solum gloria carere, sed vita. Hoc itaque dominici sanguinis vinum aqua esse miscendum, non solum traditione, sed etiam ipso genere passionis Dominus ostendit, ex cujus sacro latere sanguis et aqua lanceae illisione profluxit. Sicut Propheta multo ante praecinuit, dicens: Percussit petram, et fluxerunt aquae (Psal. LXXVII, 20). Et Apostolus: Bibebant, inquit, de consequenti eos petra (I Cor. X, 4). Vides quod qui de Christi biberit gratia, sequitur eum Christi misericordia.

12. Sed et in Salomone de ipso Christo praedictum legimus: Sapientia, inquit, aedificavit sibi domum (Proverb. IX, 1), id est, corpus hominis assumpsit, in quo habitavit plenitudo divinitatis. Et subdidit: Excidit columnas septem. Quia illum benedictio Spiritus sancti gratia septiformi implevit. Mactavit hostias suas, [Col. 1227B] miscuit in cratera vinum suum, et paravit mensam suam. Et in sequenti: Venite, et edite de panibus meis, et bibite vinum quod miscui vobis. Admixtum ergo aqua vinum legimus; nunc causam qua utrumque misceri Dominus voluerit inquiramus. Quando in Judaeorum convivio nuptiali vinum, id est, fides deficiebat in eis, vinum, inquam, deficiebat, quia vinea fructum negabat. De qua dicitur: Exspectavi ut faceret uvas, fecit autem spinas (Isai. V, 2). Unde et sertum spineum capiti Redemptoris imposuit.

13. Quando ergo Dominus nuptiali tempore, id est, quando sponsus Ecclesiae suae paschali exsultatione jungendus aquas in vina convertit, manifeste praefigurabat multitudines gentium sanguinis sui gratia esse victuras. Per aquas enim significari populos, sacris aperitur eloquiis. Sic 319 legimus: Aquas istas, quas vidisti, populi sunt, et gentes, et linguae (Apoc. XVII, 15). Videmus in aquis figuram gentium demonstrari in vino autem dominicae passionis sanguinem ostendi. [Col. 1227C] Ac sic dum in sacramentis vinum aqua miscetur, Christo fidelis populus incorporatur et jungitur, et quadam ei copula perfectae charitatis unitur, ut possit dicere cum Apostolo: Quis nos separabit a charitate Christi? Tribulatio? An persecutio, et caetera (Rom. VIII, 35)?

14. Deus autem homini suscepta sanctificatione miscetur, quando fides in ipso pectore, affectus justitiae, misericordiae, pietatis, infunditur. Etiam in hoc ipsum quod numerosis tritici granis panem confici novimus, unitatem constat assignari populorum. Sicut enim frumentum quod solida purgantis sollicitudine [Col. 1228A] praeparatur in candidam speciem molarum labore perficitur, ac per aquam et ignem in unius panis substantiam congregatur, sic variae gentes diversaeque nationes in unam fidem convenientes unum de se Christi corpus efficiunt; et Christianus populus, quasi tritici innumerabilis grani, a sacrilegis nationibus, fide purgante atque cribrante, collectus cernitur, quando discernitur, et in unum, quasi infidelium lolio pertranseunte, colligitur, et dum Testamentorum instructione, velut frumentum gemino molarum opere, curatum nitescit, et in illam primae originis dignitatem nativo candore mutatur ac per aquam baptismi, velut per ignem Spiritus sancti, aeterni illius panis corpus efficitur.

15. Sicut ergo separari grana ab illius confecti panis adunatione non possunt, et sicut aqua ad propriam redire substantiam vino mistam jam non potest: sic et fideles quique, atque sapientes, qui redemptos se Christi sanguine et passione cognoscunt, ita debent quasi inseparabilia membra capiti suo fide, conversatione [Col. 1228B] et ardentissima religione sociari, ut ab eo non voluntate, non necessitate sejungi, non ulla terrenae spei ambitione, non denique ipsa possint morte divelli. Nec dubitet quisquam primarias creaturas nutu potentiae praesentia majestatis in dominici corporis transire naturam, cum ipsum hominem videat artificio coelestis misericordiae Christi corpus effectum. Sicut autem quicunque ad fidem veniens ante verba baptismi adhuc in vinculo est veteris debiti, his vero commemoratis, mox exuitur omni faece peccati, ita quando benedicendae verbis coelestibus creaturae sacris altaribus imponuntur, antequam in vocatione summi nominis consecrentur, substantia illic est panis et vini. Post verba autem Christi, corpus et sanguis est Christi.

16. Quid autem mirum est, si ea quae verbo potuit creare, verbo possit creata convertere? Imo jam minoris videtur esse miraculi, si id quod ex nihilo agnoscitur condidisse, jam conditum in melius valeat commutare. Require quid ei possit esse difficile, cui [Col. 1228C] facile fuit visibilia et invisibilia voluntatis imperio suscitare; cui facile fuit hominem de limi materia figurare, imagine etiam suae divinitatis induere; cui promptum est eum sursum revocare de inferis, restituere de perditione, reparare de pulvere, de terra in coelum levare, de homine angelum facere, corpus humanum conforme corpori claritatis suae reddere, et figmentum suum in regni sui consortio sublimare. Ut qui corpus nostrae fragilitatis sumpserat, nos in 320 corpus suae immortalitatis assumat. Ad quam gloriosam resurrectionem piis vos operibus praeparare dignetur, qui regnat in saecula saeculorum. Amen.




[Col. 1227]
APPENDIX XIII. DE ECCLESIASTICIS DOGMATIBUS. (C,S)



CAPUT PRIMUM.---De fide Trinitatis.
[1Kb] [Col. 1227D]

Credimus unum esse Deum Patrem, et Filium, et Spiritum sanctum. Patrem, eo quod Filium habeat; Filium, eo quod Patrem habeat; Spiritum sanctum, eo quod sit ex Patre et Filio procedens, Patri et Filio coaeternus. Pater ergo principium deitatis; qui sicut nunquam fuit non Deus, ita nunquam fuit non Pater, a quo Filius natus, a quo Spiritus sanctus non natus, quia non est Filius; neque ingenitus, quia non est Pater; neque factus, quia non est ex nihilo, sed ex Deo Patre, et Deo Filio Deus procedens. Pater aeternus eo quod aeternum habeat Filium, cujus aeternus sit Pater. [Col. 1228D] Filius aeternus, eo quod sit Patri coaeternus. Spiritus sanctus aeternus, eo quod sit Patri et Filio coaeternus. Non confusa in una persona Trinitas, ut Sabellius dicit, neque separata, aut divisa in natura Divinitas, ut Arius blasphemat; sed alter in persona Pater, alter in persona Filius, alter in persona Spiritus sanctus. Unus natura in sancta Trinitate Deus Pater, et Filius, et Spiritus sanctus.



CAP. II.---De incarnatione Christi. [1Kb]

Non Pater carnem assumpsit, neque Spiritus sanctus, sed Filius tantum; ut qui erat in divinitate Dei Patris [Col. 1229A] Filius, ipse fieret in homine hominis matris filius, ne filii nomen ad alterum transiret, qui non esset aeterna nativitate Filius. Dei ergo Filius factus est hominis filius, natus secundum veritatem naturae ex Deo Dei Filius, et secundum veritatem naturae ex homine hominis filius, ut veritas geniti non adoptione, non appellatione, sed in utraque nativitate Filii nomen nascendo haberet, et esset verus Deus, et verus homo unus Filius. Non ergo duos Christos neque duos Filios fatemur, sed Deum et hominem unum Filium; quem propterea et unigenitum dicimus, manentem in duabus substantiis, sicut ei naturae veritas contulit, non confusis naturis, neque immistis, sicut Timotheani volunt, sed societate unitis. Deus ergo hominem assumpsit, homo in Deum transivit; non naturae versibilitate, sicut Apollinaristae dicunt, sed Dei dignatione, ut nec Deus mutaretur 321 in humanam substantiam assumendo hominem, nec homo in divinam glorificatus in Deum, quia mutatio [Col. 1229B] vel versibilitas naturae et diminutionem et abolitionem substantiae facit. Creditur a nobis sine confusione conjuncta sancta Trinitas, sine separatione distincta. Natus est ergo Dei Filius ex homine, et non per hominem, id est, non ex viri coitu, sicut Ebion dicit; sed carnem ex Virginis corpore trahens, et non de coelo secum afferens, sicut Marcion, Origenes et Eutyches affirmant. Neque in phantasia, id est, absque carne, sicut Valentinus asserit, id est, neque putative imaginatum, sed corpus verum. Non tantum carnem ex carne, sicut Marcianus, sed verus Deus ex divinitate et verus homo ex carne, unus Filius; in divinitate Verbum Patris et Deus, in homine anima et caro. Anima non absque sensu et ratione, ut Apollinaris, neque caro absque anima, ut Eunomius; sed anima cum ratione sua, et corpus cum sensibus suis, per quos sensus veros in passione et ante passionem suae carnis dolores sustinuit.



CAP. III.---Quod aeternus Deus ex Virgine natus sit. [1Kb]

[Col. 1229C] Neque sic est natus ex Virgine, et ut divinitatis initium homo nascendo acceperit, quasi antequam nasceretur ex Virgine Deus non fuerit, sicut Artemon, et Berillus, et Marcellus docuerunt; sed aeternus Deus et homo ex Virgine natus est.



CAP. IV.---De Trinitate perfecta.

Nihil creatum aut serviens in Trinitate credamus, ut vult Dionysius, fons Arii; nihil inaequale, ut vult Eunomius, ut Arius; nihil inaequale gratiae, ut vult Aetius; nihil anterius posteriusve, aut minus, ut Arius; nihil extraneum, aut officiale alteri, ut Macedonius; nihil persuasione aut subreptione insertum, ut Manichaeus; nihil corporeum, ut Melito et Tertullianus; nihil corporaliter effigiatum, ut Anthropomorphus, et Vadianus; nihil sibi invisibile a creaturis, ut Origenes; nihil creaturis visibile, ut Fortunatus; nihil moribus vel voluntate diversum, ut Marcion; nihil ex Trinitatis essentia ad creaturarum naturam deductum, ut Plato et Tertullianus; nihil [Col. 1229D] officio singulare, nec alteri communicabile, ut Origenes; nihil confusum, ut Sabellius; sed totum perfectum, quia totum ex uno, et unum ex toto; non tamen solitarium, ut praesumunt Praxeas et Silvanus, Pentapolitana damnabilis illa doctrina.



CAP. V.---De homousio. [1Kb]

Homousios ergo, id est, coessentialis in divinitate Patri Filius, homousios Patri et Filio Spiritus sanctus, homousios Deo et homini unus Filius manens [Col. 1230A] Deus in homine suo in gloria Patris, desiderabilis videri ab angelis; sicut Pater, et Spiritus sanctus adoratur ab angelis, et ab omni creatura; non homo factus praeter Deum, vel Christus cum Deo, sicut blasphemat Nestorius, sed homo in Deo, et Deus in homine.



CAP. VI.---De resurrectione. [1Kb]

322 Erit resurrectio mortuorum omnium hominum, sed una et insimul, et semel. Non prima justorum, et secunda peccatorum, ut fabula est somniatorum, sed una omnium. Et si id resurgere dicitur quod cadit, caro ergo nostra in veritate resurget, sicut in veritate cadit. Et non secundum Origenem immutatio corporum erit, id est, aliud novum corpus pro carne; sed eadem caro corruptibilis, quae cadit, tam justorum quam injustorum, incorruptibilis resurget, quae vel poenam sufferre possit pro peccatis, vel in gloria aeterna manere pro meritis.



CAP. VII.Resurrectio omnium communis. [1Kb]

[Col. 1230B] Omnium enim hominum erit resurrectio: si omnium erit, ergo omnes moriuntur, ut mors ab Adam ducta omnibus filiis ejus dominetur, et maneat illud privilegium in Domino, quod de eo specialiter dicitur: Non dabis sanctum tuum videre corruptionem (Psal. XV, 10). Ejus enim caro non vidit corruptionem. Hanc rationem maxima Patrum turba tradente suscepimus. Verum quia sunt et alii aeque catholici, et eruditi viri, qui credunt, anima in corpore manente, immutandos ad incorruptionem et immortalitatem eos qui in adventu Domini vivi inveniendi sunt, et hoc eis reputari pro resurrectione ex mortuis, quod mortalitatem immutatione deponant, non morte; quolibet quis acquiescat modo, non est haereticus, nisi ex contentione haereticus fiat. Sufficit enim in Ecclesiae lege carnis resurrectionem credere futuram de morte.



CAP. VIII.---De judicio vivorum et mortuorum.

[Col. 1230C] Quod autem dicimus in Symbolo, in adventu Domini vivos ac mortuos judicandos, non solum justos et peccatores significari, sicut Diodorus putat, sed et vivos eos qui in carne inveniendi sunt, credimus, qui adhuc morituri creduntur, vel immutandi sunt, ut alii volunt, ut suscitati continuo, vel reformati, cum ante mortuis judicentur.



CAP. IX.---Peracto judicio non exspectanda restitutio.

Post resurrectionem et judicium non credamus restitutionem futuram, quam Origenes delirat, ut daemones vel impii homines post tormenta, quasi suppliciis expurgati, vel illi in angelicam, qua creati sunt, redeant dignitatem, vel isti justorum societate donentur, eo quod hoc divinae conveniat pietati ne quid ex rationalibus pereat creaturis, sed quolibet modo salvetur. Sed nos credamus ipsi judici omnium et retributori justo, qui dixit: Ibunt impii in supplicium aeternum, justi autem in vitam aeternam [Col. 1230D] (Matth. XXV, 46), ut percipiant fructum operum suorum.



CAP. X.---Creatio mundi. Angelorum creatio.

In principio creavit Deus coelum et terram, et aquam, ex nihilo. Et cum adhuc tenebrae ipsam aquam occultarent, et aqua terram absconderet, facti sunt angeli, et omnes coelestes virtutes, ut non esset otiosa Dei bonitas, sed haberet in quibus per multa ante spatia bonitatem suam ostenderet; et ita hic [Col. 1231A] visibilis mundus ex materia quae a Deo facta fuerat factus est et ornatus.



CAP. XI.---Solus Deus incorporeus.

Nihil incorporeum et invisibile natura credendum, nisi solum Deum, id est, Patrem, et Filium, et Spiritum sanctum. Qui ideo recte incorporeus creditur, quia ubique est, et omnia implet atque constringit; ideo et invisibilis omnibus creaturis, quia incorporeus est.



CAP. XII.---Omnis creatura corporea. [1Kb]

323 Creatura omnis corporea est; angeli et omnes coelestes virtutes corporeae, licet non carne subsistant. Ex eo autem corporeas esse credimus intellectuales creaturas, quod localiter circumscribuntur; sicut et anima humana, quae carne clauditur, et daemones, qui per substantiam angelicae naturae sunt.



CAP. XIII.---Intellectuales naturae immortales.

Immortales esse credimus intellectuales naturas, [Col. 1231B] quia carne carent, nec habent quo cadant, ut resurrectione egeant post ruinam necessaria.



CAP. XIV.---Anima hominis quomodo creatur. [1Kb]

Animas hominum non esse ab initio inter caeteras intellectuales naturas, nec insimul creatas, sicut Origenes fingit; neque cum corporibus per coitum seminantur, sicut Luciferiani, Cyrillus et aliqui Latinorum praesumptores affirmant, quasi naturae consequentiam servantes. Sed dicimus creationem animae solum Creatorem omnium nosse, et corpus tantum per conjugii copulam seminari, Dei vero judicio coagulari in vulva, et compingi, atque formari, ac formato jam corpore animam creari, et infundi, ut vivat in utero homo ex anima constans et corpore, et egrediatur vivus ex utero plenus humana substantia.



CAP. XV.---Quod duae animae non sunt in homine.

Neque duas animas esse dicimus in uno homine, [Col. 1231C] sicut Jacobus et alii Syrorum scribunt, unam animalem, qua animetur corpus, et immista sit sanguini, et alteram spiritualem, quae rationem ministret; sed dicimus unam esse eamdemque animam in homine, quae et corpus sua societate vivificet, et semetipsam sua ratione disponat, habens in sese libertatem arbitrii, ut in suae substantiae eligat cogitatione quod vult.



CAP. XVI.---Anima hominis immortalis.

Solum hominem credimus habere animam substantivam, quae exuta corpore vivit, et sensus suos atque ingenia vivaciter tenet. Non cum corpore moritur, sicut Aratus asserit, neque post modicum intervallum, sicut Zenon dicit, quia substantialiter vivit.



CAP. XVII.---Animae brutorum. [1Kb]

Animalium vero animae non sunt substantivae, sed cum carne ipsa carnis vivacitate nascuntur, et cum carnis morte finiuntur, et moriuntur; et ideo nec [Col. 1231D] ratione reguntur, sicut Plato et Alexander putant, sed ad omnia naturae incitamenta ducuntur.



CAP. XVIII.---Infunditur anima.

Anima humana non cum carne moritur, quia non [Col. 1232A] cum carne, ut superius diximus, seminatur; sed formato in ventre matris corpore, Dei judicio creatur, et infunditur, ut vivat homo intus in utero, et sic procedat nativitate in mundum.



CAP. XIX.---Duae substantiae hominis. [1Kb]

Duabus substantiis tantum constat homo, anima et corpore. Anima cum ratione sua, et corpore cum sensibus suis. Quos tamen sensus absque 324 animae societate non movet corpus. Anima vero et sine corpore rationale suum tenet.



CAP. XX.---Anima et spiritus idem.

Non est tertius in substantia hominis spiritus, sicut Didymus contendit, sed spiritus ipsa est anima; pro spirituali natura, vel pro eo quod spiret in corpore, spiritus appellatur. Anima vero ex eo vocatur, quod ad vivendum, vel ad vivificandum animet corpus. Tertium vero, qui ab Apostolo cum anima et corpore inducitur, spiritum gratiam sancti Spiritus [Col. 1232B] esse intelligamus, quam orat Apostolus, ut integra perseveret in nobis (I Thess. V, 23), ne nostro vitio aut minuatur aut fugetur a nobis, quia Spiritus sanctus effugiet fictum (Sap. I, 5).



CAP. XXI.---De libero arbitrio. [1Kb]

Libertati arbitrii sui commissus est homo statim in prima conditione, ut, sola vigilantia mentis adnitente, etiam in praecepti custodia perseveraret, si vellet in eo quod creatus fuerat permanere. Postquam vero seductione serpentis per Evam cecidit, naturae bonum perdidit, pariter et vigorem arbitrii; non tamen electionem, ne non esset suum quod evitaret peccatum, nec merito indulgeretur quod non arbitrio diluisset. Manet itaque ad quaerendam salutem arbitrii libertas, id est, rationalis voluntas, sed admonente prius Deo, et invitante ad salutem, ut vel eligat, vel sequatur, vel agat occasione salutis, hoc est, inspiratione Dei. Ut autem consequatur quod [Col. 1232C] eligit, vel quod sequitur, vel quod occasione agit, Dei esse libere confitemur. Initium ergo salutis nostrae Deo miserante habemus; ut acquiescamus salutiferae inspirationi, nostrae potestatis est; ut adipiscamur quod acquiescendo admonitioni cupimus, divini est muneris; ut non labamur in adepto salutis munere, sollicitudinis nostrae est, et coelestis pariter adjutorii; ut labamur, potestatis nostrae est, et ignaviae. Non tamen ad obtinendam sine illo, qui quaerentes facit invenire, qui pulsantibus aperit, qui petentibus donat. Sicut ergo initium salutis nostrae, Deo miserante et inspirante, habere nos credimus, ita arbitrium naturae nostrae sequax esse divinae inspirationis libere confitemur. Igitur ut non labamur a bono vel naturae, vel meriti, sollicitudinis nostrae est, et coelestis pariter adjutorii; ut labamur, potestatis nostrae et ignaviae.



CAP. XXII.---Gratia. [1Kb]

Firmissime credendum est in praevaricatione Adae [Col. 1232D] omnes homines naturalem possibilitatem et innocentiam perdidisse; et neminem de profundo illius ruinae per liberum arbitrium posse consurgere, nisi eum gratia Dei miserantis erexerit; »liberum enim arbitrium ille perpessus, dum 325 suis inconsultius [Col. 1233A] utitur bonis, cadens in praevaricationis profunda demersus est; et nihil quemadmodum exinde surgere posset invenit; suaque in aeternum libertate deceptus, hujus ruinae latuisset oppressu, nisi eum post Christi pro sua gratia relevasset adventus, qui per novae regenerationis purificationem omne praeteritum vitium sui baptismatis lavacro purgavit.«



CAP. XXIII.---Nemo bonus per se.

Neminem esse per semetipsum bonum, nisi participationem sui ille donaverit, qui solus est bonus.



CAP. XXIV.---Perseverantia in bonis a Deo.

Neminem etiam baptismatis gratia renovatum idoneum esse ad superandas diaboli insidias, et ad vincendas carnis concupiscentias, nisi per quotidianum adjutorium Dei perseverantiam bonae conversationis acceperit.



CAP. XXV.---Liberum arbitrium.

[Col. 1233B] Quod nemo nisi per Christum libero bene utatur arbitrio, idem magister in epistola ad Milevitanum concilium data praedicat, dicens: »Adverte tandem, o pravissimarum mentium doctrina, quod primum hominem ita libertas ipsa decepit, ut dum indulgentius frenis ejus utitur in praevaricationem praesumptione incideret. Nec ex hac potuit erui, nisi ei providentia regenerationis statum pristinae libertatis Christi Domini reformasset adventus.«



CAP. XXVI.---Merita. [1Kb]

Quod omnia studia, et omnia opera, ac merita sanctorum ad Dei gloriam laudemque referenda sint, quia nemo aliunde ei placeat, nisi ex eo quod ipse donaverit; in quam nos sententiam dirigit beatae recordationis papae Zosimi regularis auctoritas cum scribens ad totius orbis episcopos ait: »Nos autem instinctu Dei (omnia enim bona ad auctorem suum referenda sunt, unde nascuntur) ad fratrum et coepiscoporum [Col. 1233C] nostrorum conscientiam universa retulimus.« Hunc autem sermonem sincerissimae veritatis luce radiantem tanto Afri episcopi honore venerati sunt, ut ita ad eumdem virum scriberent: »Illud vero, quod in litteris, quas ad universas provincias curasti esse mittendas, posuisti, dicens: Nos tamen instinctu Dei, etc. Sic accipimus dictum, ut illos qui contra Dei adjutorium extollunt humani arbitrii libertatem, districto gladio veritatis velut cursim transiens amputares. Quid enim tam libero fecisti arbitrio, quam quod universa in nostrae humilitatis conscientiam retulisti? et tamen instinctu Dei factum esse fideliter sapienterque vidisti, veraciter fidenterque dixisti. Ideo utique, quia praeparatur voluntas a Domino, et ut boni aliquid agant, paternis inspirationibus suorum ipse tangit corda filiorum (Proverb. VIII, 25, sec. LXX). Quotquot enim Spiritu Dei aguntur, hi filii Dei sunt (Rom. VIII, 14); ut nec nostrum deesse sentiamus arbitrium, et in bonis quibusque voluntatis humanae singulis motibus [Col. 1233D] magis illius valere non dubitemus auxilium.«



CAP. XXVII.---Quidquid boni ex Deo.

Ita Deus ex cordibus hominum atque in ipso libero operatur arbitrio, ut sancta cogitatio, pium consilium, omnisque motus bonae voluntatis ex Deo sit, quia per illum aliquid boni possumus, sine quo nihil possumus.



CAP. XXVIII.---Gratiae vis.

326 Quicunque dixerit gratiam Dei, qua justificamur per Jesum Christum Dominum nostrum, ad solam remissionem peccatorum valere quae jam commissa sunt, non etiam ad adjutorium gratiae, ut non committantur, anathema sit.



CAP. XXIX.---Intelligentia ex gratia. [1Kb]
[Col. 1234A]

Quisquis dixerit gratiam Dei per Jesum Christum propter hoc tantum nos adjuvare ad non peccandum, quia per ipsum nobis revelatur, et aperitur intelligentia mandatorum, ut sciamus quid appetere et quid vitare debeamus, non autem per illam nobis praestari ut quod faciendum cognovimus etiam facere diligamus atque valeamus, anathema sit.



CAP. XXX.---Preces sacerdotum.

Obsecrationum quoque sacerdotalium sacramenta respiciamus, quae ab apostolis tradita in toto mundo, atque in omni catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium praesules mandata sibimet legatione fungantur, apud divinam clementiam humani generis agunt causam, et, tota secum Ecclesia congemiscente, postulant, et precantur, ut infidelibus donetur fides, ut idololatrae ab impietatis suae [Col. 1234B] liberentur erroribus, ut Judaeis, ablato cordis velamine, lux veritatis appareat, ut haeretici catholicae fidei perceptione resipiscant, ut schismatici spiritum redivivae charitatis accipiant, ut lapsis poenitentiae remedia conferantur, ut denique catechumenis ad regenerationis sacramenta perductis, coelestis misericordiae aula reseretur. Haec autem non perfunctorie, neque inaniter a Domino peti, rerum ipsarum monstrat effectus, quandoquidem ex omni errorum genere plurimos Deus dignatur attrahere, quos erutos de potestate tenebrarum transferat in regnum filii charitatis suae, et ex vasis irae faciat vasa misericordiae. Quod adeo totum divini operis esse sentitur, ut haec efficienti Deo gratiarum semper actio, laudisque confessio pro illuminatione talium vel correctione referatur.



CAP. XXXI.---Exorcismus et sufflatio.

Illud etiam, quod circa baptizandos in universo [Col. 1234C] mundo sancta Ecclesia uniformiter agit, non otioso contemplamur intuitu. Cum sive parvuli, sive juvenes ad regenerationis veniunt sacramentum, non prius fontem vitae adeant quam exorcismis et exsufflationibus clericorum spiritus ab eis immundus abigatur, ut tunc vere appareat quando princeps mundi hujus mittatur foras (Joan. XII, 31), et quomodo prius alligetur fortis, et deinceps vasa ejus diripiantur (Marc. III, 27), in possessionem translata victoris, qui captivam ducit captivitatem, et dat dona hominibus (Psal. LXVII, 19).



CAP. XXXII.---Gratia et liberum arbitrium. [1Kb]

Omnium bonorum affectuum, atque operum, et omnium studiorum, omniumque virtutum, quibus ab initio fidei ad Deum tenditur, Deum profitemur auctorem. Et non dubitamus ab ipsius gratia omnia hominis merita praeveniri, per quem fit ut aliquid boni et velle incipiamus, et facere. Quo utique auxilio et munere Dei, non aufertur liberum arbitrium, [Col. 1234D] sed liberatur, ut de tenebroso lucidum, de pravo rectum, de languido sanum, de imprudente sit providum (Philipp. II, 13). Tanta enim est erga omnes homines bonitas Dei ut nostra velit esse merita quae sunt ipsius dona, 327 et pro his quae largitus est aeterna praemia sit donaturus. Agit quippe in nobis ut quod vult et velimus et agamus; nec otiosa esse in nobis patitur quae exercenda, non negligenda, donavit, ut et nos cooperatores simus gratiae Dei. Ac si quid in nobis ex nostra viderimus remissione languescere, ad illum sollicite recurramus, qui sanat omnes languores nostros, et redimit de interitu vitam nostram, et cui quotidie dicimus: Ne inducas nos in tentationem, sed libera nos a malo (Matth. VI, 13).



CAP. XXXIII.---Adam primo immortalis.
[Col. 1235A]

Quicunque dicit Adam primum hominem mortalem factum, ita ut sive peccaret, sive non peccaret, moreretur in corpore, hoc est, de corpore exiret, non peccati merito, sed necessitate naturae, anathema sit.



CAP. XXXIV.---De baptizandis infantulis.

Quicunque parvulos recentes ab uteris matrum baptizandos negat, aut dicit in remissionem quidem peccatorum eos baptizari, sed nihil ex Adam trahere originalis peccati, quod lavacro regenerationis expietur; unde fit consequens ut in eis forma baptismatis in remissionem peccatorum non vera, sed falsa intelligatur, anathema sit. Quoniam non aliter intelligendum est quod ait Apostolus: Per unum hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt (Rom. V, 12), nisi quemadmodum Ecclesia catholica ubique diffusa semper intellexit. Propter [Col. 1235B] hanc enim fidei regulam etiam parvuli, qui nihil peccatorum in seipsis adhuc committere potuerunt, ideo in peccatorum remissionem veraciter baptizantur, ut in eis regeneratione mundetur quod generatione traxerunt.



CAP. XXXV.---Omnes vere sumus peccatores.

Quod ait sanctus Joannes apostolus: Si dixerimus quia peccatum non habemus, nos ipsos seducimus, et veritas in nobis non est, quisquis sic accipiendum putaverit, ut dicat propter humilitatem non oportere dici nos non habere peccatum, non quia veritas est, anathema sit. Sequitur enim apostolus, et adjungit: Si autem confessi fuerimus peccata nostra, fidelis est, et justus, qui remittat nobis peccata, et mundet nos ab omni iniquitate (I Joan. I, 9). Ubi satis apparet hoc non tantum humiliter, sed etiam veraciter dici. Poterat enim apostolus dicere: Si dixerimus: Non habemus peccatum, nos ipsos extollimus, et humilitas in nobis [Col. 1235C] non est; sed cum ait: Nos ipsos decipimus, et veritas in nobis non est, satis ostendit eum qui dixerit se non habere peccatum, non verum loqui, sed falsum.



CAP. XXXVI.---Omnibus orandum pro dimittendis peccatis.

Quicunque dixerit in oratione Dominica ideo dicere sanctos Dimitte nobis debita nostra (Matth. VI, 12), ut non pro seipsis hoc dicant, quia non est eis jam necessaria ista petitio, sed pro aliis qui sunt in suo populo peccatores; et ideo non dicere unumquemque sanctorum Dimitte mihi debita mea, sed Dimitte nobis debita nostra, ut hoc pro aliis potius quam pro se justus petere intelligatur, anathema sit. Sanctus enim et justus erat apostolus Jacobus, cum dicebat: In multis enim offendimus omnes (Jac. III, 2). Nam quare additum est omnes, nisi ut ista sententia conveniret psalmo, ubi legitur: Non intres in judicium cum servo tuo, quia non justificabitur in conspectu tuo omnis vivens (Psal. CXLII, 2)? Et in oratione sapientissimi Salomonis: [Col. 1235D] Non est homo qui non peccet (Eccle. VII, 21). Et in libro sancti Job: In manu omnis hominis signat, ut sciat omnis homo infirmitatem suam (Job XXXVII, 7). Unde etiam Daniel 328 sanctus et justus, cum in oratione pluraliter diceret: Peccavimus, iniquitatem fecimus (Dan. IX, 5), et caetera quae ibi veraciter et humiliter confitetur, ne putaretur, quemadmodum quidam sentiunt, hoc non de suis, sed de populi sui dixisse peccatis, postea dixit: Cum orarem, et confiterer peccata mea, et peccata populi mei Domino Deo meo. Noluit dicere, peccata nostra, sed et populi sui dixit, et sua, quoniam futuros istos qui tam male intelligerent tanquam propheta praevidit.



CAP. XXXVII.---Dimittuntur debita etiam sanctis.

Quicunque ipsa verba Dominicae orationis, ubi dicimus Dimitte nobis debita nostra (Matth. VI, 12), ita [Col. 1236A] volunt a sanctis dici, ut humiliter, non veraciter hoc dicatur, anathema sit. Quis enim ferat orantem, et non hominibus, sed ipsi Domino mentientem, qui labiis sibi dicit dimitti velle, et corde dicit quae sibi dimittantur debita non habere?



CAP. XXXVIII.---Lapsus Adae.

Si quis per offensam praevaricationis Adae non totum, id est, secundum corpus et animam in deterius dicit hominem commutatum, sed animae libertate illaesa durante, corpus tantummodo corruptioni credit obnoxium, Pelagii errore deceptus adversatur Scripturae dicenti: Anima quae peccaverit, ipsa morietur (Ezech. XVIII, 4); et: Nescitis quoniam cui obeditis, et a quo quis superatur, ejus servus adjicitur (Rom. VI. 16; II Petr. II, 19)?



CAP. XXXIX.---Peccatum Adae in posteros.

Si quis soli Adae praevaricationem suam, non etiam ejus propagini asserit nocuisse, aut certe mortem [Col. 1236B] tantum corporis, quae poena peccati est, non autem et peccatum, quod mors est animae, per unum hominem in omne genus humanum transisse testatur, injustitiam Deo dabit, contradicens Apostolo dicenti: Per unum hominem peccatum intravit in mundum, et per peccatum mors, et ita in omnes homines pertransiit, in quo omnes homines peccaverunt (Rom. V, 18).



CAP. XL.---Gratia. [1Kb]

Si quis invocatione humana gratiam Dei dicit posse conferri, non autem ipsam gratiam facere ut invocetur a nobis, contradicit Isaiae prophetae, vel Apostolo idem dicenti: Inventus sum a non quaerentibus me; palam apparui his qui me non interrogabant (Isai. LXV, 1; Rom. X. 20).



CAP. XLI.---Voluntas bona a Deo.

Si quis, ut a peccato purgemur, voluntatem nostram Deum exspectare contendit, non autem ut [Col. 1236C] etiam purgari velimus, per sancti Spiritus infusionem et operationem in nobis fieri confitetur, resistit ipsi Spiritui sancto per Salomonem dicenti: Praeparatur voluntas a Domino (Proverb. XIX, 14, sec. LXX). Et Apostolo salubriter praedicanti: Deus est qui operatur in nobis et velle, et perficere pro bona voluntate (Philipp. II, 13).



CAP. XLII.---Gratia operatur omnia.

Si quis sicut augmentum, ita etiam initium fidei, ipsumque credulitatis affectum, quo in eum credimus qui justificat impium, et ad regenerationem sacri baptismatis pervenimus, non per gratiae donum, id est, per inspirationem Spiritus sancti, corrigentem voluntatem nostram ab infidelitate ad fidem, ab impietate ad pietatem, sed naturaliter nobis inesse dicit, apostolicis dogmatibus adversarius approbatur, beato apostolo Paulo dicente: Confidimus quia qui coepit in vobis bonum opus, perficiet usque in diem Christi Jesu (Philipp. I, 6). Et illud: Vobis datum est pro Christo 329 [Col. 1236D] non solum ut in eum credatis, verum etiam ut pro illo patiamini (Philipp. I, 28). Et: Gratia salvi facti estis per fidem, et hoc non ex vobis, Dei enim donum est (Ephes. II, 8). Qui enim fidem qua in Deum credimus dicunt esse naturalem, omnes eos qui ab Ecclesia Christi alieni sunt quodammodo fideles esse definiunt.



CAP. XLIII.---Gratiae omnia deberi.

Si quis sine gratia Dei credentibus, volentibus, desiderantibus, conantibus, studentibus, petentibus, quaerentibus, pulsantibus nobis misericordiam dicit conferri divinitus; non autem ut credamus, velimus, vel haec omnia, sicut oportet, agere valeamus, per infusionem et inspirationem sancti Spiritus in nobis fieri confitetur; et aut humilitati, aut obedientiae humanae subjungit gratiae adjutorium, nec ut obedientes [Col. 1237A] et humiles simus, ipsius gratiae donum esse consentit, resistit Apostolo dicenti: Quid enim habes quod non accepisti (I Cor. IV, 7)? Et: Gratia Dei sum id quod sum (Ibid., XV, 10).



CAP. XLIV.---Hominem nihil posse sine Deo.

Si quis per naturae vigorem bonum aliquid quod ad salutem pertinet vitae aeternae cogitare, ut expedit, aut eligere, sive salutari, id est, evangelicae praedicationi consentire posse confirmat, absque illuminatione et inspiratione Spiritus sancti, qui dat omnibus suavitatem in consentiendo, et in credendo veritatem, haeretico fallitur spiritu, non intelligens vocem Dei in Evangelio dicentis: Sine me nihil potestis facere (Joan. XV, 5); et illud Apostoli: Non quidem idonei sumus cogitare aliquid a nobis quasi ex nobis, sed sufficientia nostra ex Deo est (II Cor. III, 5).



CAP. XLV.---Solus Deus trahit hominem. [1Kb]

Si quis alios per misericordiam, alios vero per liberum [Col. 1237B] arbitrium, quod in omnibus qui de praevaricatione primi hominis nati sunt constat esse vitiatum, ad gratiam baptismi posse venire contendit, a recta fide probatur alienus. Ille enim non omnium liberum arbitrium per peccatum primi hominis asserit infirmatum: aut certe ita laesum putat, ut tamen quidam valeant sine revelatione Dei ministerium salutis aeternae per semetipsos posse conquirere. Quod quam sit contrarium ipse Dominus probat, qui non aliquos, sed neminem ad se posse venire testatur, nisi quem Pater attraxerit (Joan. VI, 44). Sicut et Petro dicit: Beatus es, Simon Barjona, quia caro et sanguis non revelavit tibi, sed Pater meus, qui in coelis est (Matth. XVI, 17); et Apostolus: Nemo potest dicere Dominus Jesus, nisi in Spiritu sancto (I Cor. XII, 3).



CAP. XLVI.---Liberum arbitrium.

Arbitrium voluntatis in primo homine infirmatum, nisi per gratiam baptismi non potest reparari; quod [Col. 1237C] amissum, nisi a quo potuit dari non potest reddi. Unde Veritas dicit: Si vos Filius liberaverit, tunc vere liberi eritis (Joan. VIII, 36).



CAP. XLVII.---Gratia.

Natura humana, etiamsi in illa integritate in qua est condita permaneret, nullo modo seipsam, Creatore suo non adjuvante, servaret. Unde cum sine Dei gratia salutem non possit custodire, quam accepit, quomodo sine Dei gratia poterit reparare quod perdidit?



CAP. XLVIII.---An gratia sit natura.

Sicut eis qui volentes in lege justificari, et a gratia exciderunt, verissime 330 dicit Apostolus: Si in lege justitia est, ergo Christus gratis mortuus est (Galat. II, 21); sic eis qui gratiam quam commendat et percipit fides Christi, putant esse naturam verissime dicitur: Si per naturam justitia est, ergo gratis Christus mortuus est. Jam hic enim erat lex, et non [Col. 1237D] justificabat; jam hic erat et natura, et non justificabat. Ideo Christus non gratis mortuus est, ut et lex per illum impleretur qui dixit: Non veni solvere legem, sed implere (Matth. V, 17); et natura per Adam perdita per illum repararetur qui dixit venisse se quaerere et salvare quod perierat.



CAP. XLIX.---Repetitio superiorum.

Secundum suprascriptas sanctarum Scripturarum sententias, vel antiquorum Patrum definitiones, hoc, Deo propitiante, et praedicare debemus, et credere, quod per peccatum primi hominis ita genus humanum sit inclinatum, ut nullus postea aut diligere Deum sicut oportuit, aut credere in Deum, aut operari propter Deum quod bonum est possit nisi eum [Col. 1238A] gratia misericordiae divinae praevenerit. Unde et Abel justo, et Noe, et Abrahae, et Isaac, et Jacob, omnique antiquorum sanctorum multitudini illam praeclaram fidem, quam in ipsorum laude praedicat apostolus Paulus (Hebr. XI seqq.), non per bonum naturae, quod prius in Adam datum fuerat, sed per gratiam Dei credimus fuisse collatam. Quam gratiam, etiam post adventum Domini, omnibus qui baptizari desiderant, non in libero arbitrio haberi, sed Christi novimus simul et credimus largitate conferri, secundum illud quod jam saepe dictum est, et praedicat Paulus apostolus: Vobis donatum est pro Christo, non solum ut in eum credatis, sed etiam ut pro eo patiamini (Philipp. I, 29); et illud: Deus qui coepit in vobis bonum opus, perficiet usque in diem Domini nostri (Ibid, 6); et illud: Gratia salvi facti estis per fidem, et hoc non ex vobis, Dei enim donum est (Ephes. II, 8). Et quod de seipso ait Apostolus: Misericordiam consecutus sum, ut fidelis essem (I Cor. VII, 25). [Col. 1238B] Non dixit: Quia eram, sed ut essem: et illud: Quid habes quod non accepisti? et illud: Omne datum bonum, et omne donum perfectum desursum est, descendens a Patre luminum (Jac. I, 17); et illud: Nemo habet quidquam, nisi illi datum fuerit desuper (Joan. III, 27).



CAP. L.---Voluntas hominis post baptismum.

Hoc etiam secundum fidem catholicam credimus, quod post acceptam baptismi gratiam, omnes baptizati, Christo auxiliante et cooperante, quae ad salutem animae pertinent, possunt, et debeant, si fideliter laborare voluerint, adimplere. Aliquos vero ad malum divina potestate praedestinatos esse, non solum non credimus, sed etiam si sunt qui tantum mali credere velint, cum omni detestatione illis anathema dicimus.



CAP. LI.---Initium meritorum unde.

In omni opere bono non nos incipimus, et postea per Dei misericordiam adjuvamur, sed ipse nobis, [Col. 1238C] nullis praecedentibus bonis meritis, et fidem et amorem sui prius inspirat, ut et baptismi sacramenta fideliter requiramus, et post baptismum cum ipsius adjutorio ea quae sibi sunt placita implere possimus. Unde manifestissime credendum est quod et illius latronis quem Dominus ad paradisi patriam revocavit (Luc. XXIII, 43), et Cornelii centurionis, ad quem angelus Domini missus est (Act. X, 1), Zachaeique, qui ipsum Dominum suscipere meruit (Luc. XIX, 6), illa tam admirabilis fides non fuerit de natura, sed divinae gratiae largitate donata.



CAP. LII.---Qui sint habendi pro baptizatis. [1Kb]

331 Baptisma unum est, sed in Ecclesia, ubi una fides est, ubi in nomine Patris, et Filii, et Spiritus sancti, datur. Et ideo si qui apud illos haereticos baptizati sunt, qui in sanctae Trinitatis confessione baptizant, et veniunt ad nos, recipiantur quidem ut baptizati, ne sanctae Trinitatis invocatio vel confessio annuletur; sed doceantur integre, et [Col. 1238D] instruantur, quo sensu sanctae Trinitatis mysterium in Ecclesia teneatur; et si consentiunt credere, vel acquiescunt confiteri, purgati jam fidei integritate confirmentur manus impositione. Si vero parvuli sunt, vel hebetes, qui doctrinam non capiant, respondeant pro illis qui eos offerunt juxta morem baptizandi; et sic, manus impositione et chrismate communiti, Eucharistiae mysteriis admittantur. Illos autem qui non sanctae Trinitatis invocatione apud haereticos baptizati sunt, et veniunt ad nos, baptizari debere pronuntiamus, non rebaptizari. Neque enim credendum est eos fuisse baptizatos, qui non in nomine Patris, et Filii, et Spiritus sancti, juxta regulam a Domino positam, tincti sunt, ut Paulini, Procliani, Borboritae, Siphori, qui nunc vocantur [Col. 1239A] Bonosiani, Photiniani, Montani, et Manichaei, variaque impietatis germina, vel caeterae istorum originis, sive ordinis pestes, quae duo principia sibi ignota introducunt, ut Cerdon et Marcion; vel contraria, ut Manichaeus; vel tria, et barbara, ut Sethianus, et Theodosius; vel multa, ut Valentinus; vel Christum hominem fuisse absque Deo, ut Cerinthus, Hebion, Artemon, et Photinus. Ex istis, inquam, si qui ad nos venerint, non requirendum ab eis utrum baptizati sint, an non; sed hoc tandem: si credant Ecclesiae fidem, et baptizentur ecclesiastico baptismate.



CAP. LIII.---De Eucharistia. [1Kb]

Quotidie Eucharistiae communionem percipere nec laudo, nec reprehendo. Omnibus tamen Dominicis diebus communicandum suadeo, et hortor, si tamen mens sine affectu peccandi sit. Nam habentem adhuc voluntatem peccandi, gravari magis dico Eucharistiae perceptione, quam purificari. Et ideo quamvis quis peccato mordeatur, peccandi non habeat de caetero [Col. 1239B] voluntatem, et communicaturus satisfaciat lacrymis, et orationibus, et confidens de Domini miseratione, qui peccata piae confessioni donare consuevit, accedat ad Eucharistiam intrepidus et securus. Sed hoc de illo dico quem capitalia et mortalia peccata non gravant; nam quem mortalia crimina post baptismum commissa premunt, hortor prius publica poenitentia satisfacere, et ita sacerdotis judicio reconciliatum communioni sociari, si vult non ad judicium et condemnationem sui Eucharistiam percipere. Sed et secreta satisfactione solvi mortalia crimina non negamus; sed mutato prius saeculari habitu, et confesso religionis studio per vitae correctionem, et jugi, imo perpetuo luctu, miserante Deo, ita duntaxat, ut contraria pro iis quae poenitet agat, et Eucharistiam 332 omnibus Dominicis diebus supplex et submissus usque ad mortem percipiat.



CAP. LIV.---De poenitentia.

[Col. 1239C] Poenitentia vera est poenitenda non admittere, et admissa deflere. Satisfactio poenitentiae est causas peccatorum excidere, nec earum suggestionibus aditum indulgere.



CAP. LV.---De divinis promissionibus. [1Kb]

In divinis promissionibus nihil terrenum vel transitorium exspectemus, sicut Meletiani sperant; non nuptiarum copulam, sicut Cerinthius et Marcion delirant; non quod ad cibum vel ad potum pertinet, sicut Papiae, auctore Irenaeo, et Tertullianus et Lactantius acquiescunt. Neque per mille annos post resurrectionem regnum Christi in terra futurum, et sanctos cum illo in deliciis regnaturos speremus, sicut Nepos docuit, primam justorum resurrectionem et secundam impiorum qui confinxit; et inter has duas mortuorum resurrectiones gentes ignorantes Deum in angulis terrarum in carne servandas; quae post mille annos regni in terra justorum, instigante diabolo, movendae sunt ad pugnam contra justos [Col. 1239D] regnantes, et, Domino pro justis pugnante, imbre igneo compescendas; atque ita mortuas cum caeteris in impietate ante mortuis ad aeterna supplicia in incorruptibili carne resuscitandas.



CAP. LVI.---Quod nullus salvetur, nisi Deo auctore.

Nullum credimus ad salutem nisi Deo invitante venire; nullum invitatum salutem suam nisi Deo [Col. 1240A] auxiliante operari; nullum nisi orantem auxilium promereri; nullum Dei voluntate perire, sed permissu, pro electione arbitrii, ne ingenuitas potestatis semel hominibus attributae ad servilem cogatur necessitatem.



CAP. LVII.---Quod malum non sit a Deo. [1Kb]

Malum vel malitia non est a Deo creata, sed a diabolo inventa, qui et ipse bonus a Deo creatus est. Sed quia libero arbitrio, utpote rationalis creatura, a Deo commissus est, et cogitandi acceperat facultatem, scientiam boni vertit ad malum, et multa cogitando factus est inventor mali; et quod in se perdiderat invidit in aliis; nec contentus solus perire, suasit aliis ut qui esset suae malitiae inventor fieret et aliorum auctor, et ex eo malum vel malitia percurrit in caeteras rationales creaturas.



CAP. LVIII.---Nihil non mutabile praeter Deum.

Unde cognoscimus nihil esse natura immutabile, [Col. 1240B] nisi solum Deum, Patrem, et Filium, et Spiritum sanctum, qui mutari non potest a bono, quia natura possidet bonum, nec potest aliud quid esse quam bonum.



CAP. LIX.---Stabilitas in angelis. [1Kb]

Angeli vero, qui in illa qua creati sunt beatitudine perseverant, non natura possident bonum, ut non mutarentur cum caeteris, sed arbitrii 333 servantes bonam voluntatem, et bonum conditionis et fidem suo Domino. Propter quod et merito ab ipso Domino sancti angeli vocantur, quod tenuerunt arbitrii sanctitatem, nec sociorum exemplo deviaverunt a bono.



CAP. LX.---Natura nihil est malum. [1Kb]

Fides vera, quae est catholica, omnium creaturarum, sive spiritualium, sive corporalium, bonam confitetur substantiam, et mali nullam esse naturam, quia Deus, qui universitatis est conditor, nihil non bonum fecit. Unde et diabolus bonus esset, si in eo [Col. 1240C] quod factus est permaneret. Sed qui naturali excellentia male usus est, et in veritate non stetit, non in contrariam substantiam transiit, sed a summo bono, cui debuit adhaerere, discessit.



CAP. LXI.---Felicitas angelorum.

Virtutes angelicae, quae in divino amore fixae perstiterunt, lapsis superbientibus angelis, hoc munere retributionis acceperunt, ut nulla jam rubigine subripientis culpae mordeantur; ut et in contemplatione conditoris sine felicitatis fine permaneant, et in hoc sic conditae aeterna stabilitate subsistant



CAP. LXII.---Libera voluntas angelorum.

Tales creati sunt angeli, ut, si vellent, in beatitudinis luce persisterent. Si autem vellent, etiam labi potuissent. Unde et Satan cum sequentibus legionibus cecidit. Sed post ejus lapsum ita confirmati sunt angeli qui perstiterunt, ut cadere omnino non possent, quia ne omnino jam caderent virtutem incommutabilitatis [Col. 1240D] acceperunt.



CAP. LXIII.---Nuptiae.

Bonae sunt nuptiae, sed causa filiorum, et compescendae fornicationis obtentu.



CAP. LXIV.---Continentia.

Melior est continentia, sed non sibi sufficit ad beatitudinem, si pro solo amore pudicitiae retinetur, [Col. 1241A] sed si et cum affectu causa vacandi Domino eligatur; alioquin divortium magis conjugii videtur esse quam appetitio castitatis.



CAP. LXV.---Virginitas.

Virginitas utroque bono praecelsior est, quia et naturam vincit, et pugnam: naturam, corporis integritate; pugnam, pace castimoniae, quae pro solo amore pudicitiae in pace est.



CAP. LXVI.---Ciborum delectus.

Bonum est cibum cum gratiarum actione sumere, et quidquid Deus praecepit edendum. Abstinere autem ab aliquibus, non quasi a malis, sed quasi non necessariis, non est malum. Moderari vero eorum usum pro necessitate et tempore, proprie Christianorum est.



CAP. LXVII.---Nuptiae et cibus. [1Kb]

Malas dicere nuptias, vel fornicationi comparandas, aut stupro; cibos quoque credere malos, vel malitias [Col. 1241B] causare percipientibus, non est Christianorum, sed proprie Hierachitarum et Manichaeorum.



CAP. LXVIII.---Merita et abstinentia.

Sacratae Deo virginitati nuptias coaequare, aut pro amore castigandi corporis abstinentibus a vino vel carnibus nil credere meriti accrescere, non hoc Christiani, sed Joviniani est.



CAP. LXIX.---Beatam Virginem semper fuisse virginem.

Integra fide credendum est beatam Mariam Dei Christi matrem, et virginem concepisse, et virginem genuisse, et post partum virginem permansisse. 334 Nec est blasphemiae Helvidii acquiescendum, qui dixit: Fuit Virgo ante partum, non virgo post partum.



CAP. LXX.---De elementis mundi.

Elementa, id est, coelum et terram non credamus abolenda per ignem, sed in melius commutanda; [Col. 1241C] figuram quoque mundi, id est, imaginem, non substantiam transituram.



CAP. LXXI.---De facultatibus erogandis.

Bonum est facultates cum dispensatione pauperibus erogare. Melius est pro intentione sequendi Dominum insimul donare, et absolutum sollicitudine cum Christo egere.



CAP. LXXII.---Impedimenta clericatus. [1Kb]

Maritum duarum post baptismum matronarum clericum non ordinandum. Neque eum qui unam quidem, sed concubinam, non matronam habuit. Nec illum qui viduam, aut repudiatam, vel meretricem in matrimonio sumpsit. Neque eum qui semetipsum quolibet corporis sui membro indignatione aliqua, vel justo, injustove timore superatus, truncaverit. Neque illum qui usuras accepisse convincitur, aut in scena lusisse dignoscitur. Neque eum qui publica poenitentia mortalia crimina deflet. Neque illum qui [Col. 1241D] aliquando in furiam versus insanivit, vel afflictione diaboli vexatus est. Nec eum qui per ambitionem ad imitationem Simonis Magi pecuniam offert.



CAP. LXXIII.---De reliquiis sanctorum.

Sanctorum corpora, et praecipue beatorum martyrum reliquias, ac si Christi membra, sincerissime honoranda, et basilicas, eorum nominibus appellatas, velut loca sancta divino cultui mancipata, affectu piissimo et devotione fidelissima adeundas credimus. Si quis contra hanc sententiam venerit, non Christianus, sed Eunomianus et Vigilantius creditur.



CAP. LXXIV.---De catechumenis defunctis, et martyribus non baptizatis. [1Kb]
[Col. 1242A]

Baptizatis tantum iter esse salutis credimus. Nullum catechumenum, quamvis in bonis operibus defunctum, vitam aeternam habere credimus, excepto martyrio, ubi tota baptismi sacramenta complentur. Baptizandus confitetur fidem suam coram sacerdote, et interrogatus respondet; hoc et martyr coram persecutore facit qui et confitetur fidem suam, et interrogatus respondet. Ille post confessionem vel aspergitur aqua, vel intingitur; et hic vel aspergitur sanguine, vel contingitur igne. Ille manus impositione pontificis accipit Spiritum sanctum; hic habitaculum efficitur Spiritus sancti, dum non est ipse qui loquitur, sed Spiritus Patris qui loquitur in illo. Ille communicat Eucharistiae in commemoratione mortis Domini; hic ipsi Christo commoritur. Ille confitetur se mundi actibus renuntiaturum; hic ipsi renuntiat vitae. Illi peccata omnia dimittuntur; in isto exstinguuntur.



CAP. LXXV.---Qualiter Eucharistia offeratur. [1Kb]
[Col. 1242B]

In Eucharistia non debet pura aqua offerri, ut quidam sobrietatis falluntur imagine; sed vinum cum aqua mistum, quia et vinum fuit in redemptionis nostrae mysterio, cum dixit: Non bibam amodo de hoc genimine vitis (Matth. XXVI, 29); et aqua mistum, non quod post coenam dabatur, sed 335 quod de latere ejus lancea perfosso aqua cum sanguine egressa, vinum de vera ejus carnis vitae cum aqua expressum ostenditur.



CAP. LXXVI.---De humana carne. [1Kb]

Bona est caro nostra, et valde bona, utpote a bono solo Deo condita, et non est mala, ut volunt Sethianus, et Ophianus, et Patricianus; nec mali causa, ut docuit Florianus; nec ex malo et bono compacta, ut Manichaeus blasphemat. Sed cum sit creatione bona, arbitrio animae efficitur nobis vel [Col. 1242C] bona, vel mala, non immutatione substantiae, sed exsecutionis mercede. Ipsa enim est quae stabit ante tribunal Christi, in quo perferat anima propria corporis, prout gessit, sive bonum, sive malum.



CAP. LXXVII.---Resurrectio. [1Kb]

In resurrectione ex mortuis sexus forma non mutabitur; sed vir mortuus resurget in forma viri et femina in forma feminae, carens tamen sexuum in hac vita conditione, non specie naturali, ne non sit vera resurrectio, si non id resurget quod cadit.



CAP. LXXVIII.---Animae sanctorum ante passionem Domini.

Ante passionem Domini omnes animae sanctorum in inferno sub debito praevaricationis Adae tenebantur, donec auctoritate Domini per indebitam ejus mortem a servili conditione liberarentur.



CAP. LXXIX.---Animae sanctorum post ascensionem.

[Col. 1242D] Post ascensionem Domini ad coelos omnium sanctorum animae cum Christo sunt, et exeuntes de corpore ad Christum vadunt, exspectantes resurrectionem corporis sui, ut ad integram et perpetuam beatitudinem cum ipso pariter immutentur, sicut et peccatorum animae in inferno sub timore positae exspectant resurrectionem sui corporis, ut cum ipso ad poenam detrudantur aeternam.



CAP. LXXX.---De peccatorum venia.

Poenitentia aboleri peccata indubitanter credimus, etiam si in ultimo vitae spiritu admissorum poeniteat, et publica lamentatione peccata prodantur, [Col. 1243A] quia propositum Dei, quo decrevit salvare quod perierat, stat immobile; et ideo quia voluntas ejus non mutatur, sive emendatione vitae, si tempus conceditur, sive supplicii confessione, si continuo vita exceditur, venia peccatorum fideliter praesumatur ab illo qui non vult mortem peccatoris, sed ut convertatur a perditione poenitendo, et salvatus miseratione Domini vivat (Ezech. XVIII, 32; XXXIII, 11). Si quis aliter de justissima Dei pietate sentit, non Christianus, sed Novatianus est.



CAP. LXXXI.---Quod diabolum lateant cogitationes.

Internas animae cogitationes diabolum non videre certi sumus; sed motibus eas corporis ab illo et affectionum indiciis colligi, experimento didicimus. Secreta autem cordis solus ille novit ad quem dicitur: Tu solus nosti corda filiorum hominum (III Reg. VIII, 39).



CAP. LXXXII.---Cogitationes.

[Col. 1243B] Non omnes malae cogitationes nostrae semper diaboli instinctu excitantur, sed aliquoties ex nostri arbitrii motu emergunt. Bonae autem cogitationes semper a Deo sunt.



CAP. LXXXIII.---Daemones quomodo occupent homines.

Daemones per energicam operationem non credimus substantialiter illabi animae, sed applicatione, et oppressione uniri. Illabi autem menti illi soli possibile est qui creavit, qui, natura subsistens incorporeus, capabilis est suae facturae.



336 CAP. LXXXIV.---De signis et virtutibus.

Signa, et prodigia, et sanitates etiam peccatores [Col. 1244A] in nomine Domini facere ab ipso Deo didicimus; et cum alios hac praesumptione juvent, sibi per ambitionem humanae gloriae nocent, quia gloriantur in dato falso, non meriti debito.



CAP. LXXXV.---Quod nullus signis sanctus fit.

Signis et prodigiis clarum posse fieri Christianum, non tamen sanctum, si intemperatis et asperis moribus agat; temperatis autem et placidis moribus etiam absque signorum efficacia et sanctum, et perfectum, et Dei hominem fieri, recte credimus.



CAP. LXXXVI.---Sancti quoque peccatores.

Nullus sanctus et justus caret peccato; nec tamen ex hoc desinit esse justus, vel sanctus, cum affectu teneat sanctitatem. Non enim naturae humanae viribus, sed propositi adjumento per Dei gratiam acquirimus sanctitatem. Et ideo veraciter se omnes sancti pronuntiant peccatores, quia in veritate habent quod plangant, etsi non reprehensione conscientiae, [Col. 1244B] certe mobilitate et mutabilitate praevaricatricis naturae.



CAP. LXXXVII.---Pascha.

Pascha, id est, dominicae Resurrectionis solemnitas, ante transgressum vernalis aequinoctii et quartae decimae lunae perfectionem non potest celebrari, in eodem mense natae.



CAP. LXXXVIII.---Imago Dei anima. [1Kb]

Propter novellos legislatores, qui ideo animam tantum ad imaginem Dei creatam dicunt, ut quia Deus incorporeus recte creditur, etiam incorporea anima esse credatur, libere confitemur imaginem in aeternitate, similitudinem in moribus inveniri.




[Col. 1243]
APPENDIX XIV. SENTENTIAE DIFFERENTIARUM DE ACTIVA VITA ATQUE CONTEMPLATIVA. (S)

[Col. 1243C] 1. Duae sunt vitae per quas omnes electi ad aeternam beatitudinem perveniunt, activa, videlicet, et contemplativa. Activa namque vita pertinet ad dilectionem proximi, contemplativa vero ad dilectionem Dei. Utraque enim ita sibi connexa est, ut una sine alia sufficere nequaquam valeat. Quia nec dilectio proximi absque dilectione Dei quidquam prodest, neque dilectio Dei sine dilectione proximi perfectum efficere valet (Vide Isidoriana, c. 85, n. 8).

2. Interim vero in activa plurimi, pauci vero in contemplativa proficiunt. Illi vero perfecti esse noscuntur, qui intra Ecclesiam tempore discreto de activa vita ad contemplativam ascendere norunt, et de contemplativa ad activam per compassionem fraternam descendere sciunt.

3. Activa actio, si bene, ut decet, retineatur, sectatoribus suis vitam acquirit aeternam. Contemplativa autem non solum vitam, sed et praemium accumulat.

4. Ad activam itaque vitam pertinet honestum [Col. 1243D] conjugium, ad contemplativam vero virginitas atque continentia. Et ideo de conjugio praeceptum est; 337 de virginitate vero et continentia, non est praeceptum, sed persuasio.

5. Sicut est illud in Apostolo, ubi ait: De virginibus praeceptum Domini non habeo, consilium autem do (I Cor. VII, 25). Et Veritas in Evangelio: Non omnes, inquit, capiunt verbum istud, sed quibus datum est (Matth. XIX, 11). Et infra: Qui potest capere capiat (Ibid., 12).

6. Et per Isaiam prophetam Dominus de eunuchis, id est, virginibus, pollicens, ait: Haec dicit Dominus eunuchis: Qui custodierint sabbata mea et elegerint quae volui, et tenuerint faedus meum, dabo eis in domo mea et in muris meis locum, et nomen melius [Col. 1244C] a filiis et filiabus. Nomen sempiternum dabo eis, quod non peribit (Isai. LVI, 4, 5). Ubi enim electi proponitur optio, procul dubio conceditur.

7. Ad activam quippe vitam convenit unicuique fideli conjuge propria uti, alienam non concupiscere, in alteram quamlibet feminam, vivente uxore, corpus suum non dividere. Ad contemplativam autem pertinet conjugium spernere, carnis commistionem refugere, caelibem vitam in hac mortalitate imitari, filios spirituales non carne, sed verbo et exemplo generare.

8. Ad activam quippe actionem congruit unicuique fideli intra Ecclesiam propriam substantiam possidere, et eam rationabiliter dispensare; aliena vero non concupiscere, neque diripere, aut fraudare. Ad contemplativam autem congruit sua omnia funditus relinquere, et absolutum a mundi sollicitudinibus Deo vacare.

9. Ad activam itaque vitam pertinet hoc quod [Col. 1244D] Veritas cuidam adolescenti se interroganti primum proposuit dicens: Si vis ad vitam ingredi, serva mandata. Dicit ille: Quae? Jesus autem dixit: Non homicidium facies, non adulterabis, non facies furtum, non falsum testimonium dices. Honora patrem tuum, et matrem, et diliges proximum tuum sicut teipsum. Ad contemplativam vero expedit hoc, quod illi addidit, dicens: Si vis perfectus esse, vade, vende omnia tua, et da pauperibus, et habebis thesaurum in coelo, et veni, sequere me (Matth. XIX, 17).

10. Ad contemplativam igitur vitam pertinet hoc quod idem Redemptor noster solus nocte in monte orabat. Ad activam autem quod in die turbis admistus, eis praedicabat, et eorum languidos curabat.

11. Ad contemplativam namque vitam convenit [Col. 1245A] hoc quod apostolus Paulus de semetipso et caeteris perfectis ait: Sive mente excedimus, Deo. Ad activam vero illud, quod addidit: Sive sobrii sumus, vobis. Charitas enim Christi urget nos (II Cor. V, 13, 14).

12. Ad contemplativam vitam, per quam unusquisque perfectus potiores virtutes supra fundamentum fidei aedificat, pertinet illud quod idem Apostolus dicit: Si quis autem aedificat supra fundamentum hoc aurum, argentum, lapides pretiosos, si cujus opus manserit, quod superaedificat, mercedem accipiet. Ad activam vero refertur hoc quod addidit: Lignum, fenum, stipulam, id est, terrenam substantiam, et rei familiaris sollicitudinem 338: de quo adjiciens, ait: Si cujus opus arserit, detrimentum patietur. Ipse tamen salvus erit, sic tamen quasi per ignem (I Cor. III, 12).

13. Salvus, inquit, erit, non tamen mercedem accipiet, dixit, sicut de illo qui aurum, argentum et lapides pretiosos, hoc est, spirituales divitias superaedificat. [Col. 1245B] Ignem autem hoc in loco tribulationes vitae praesentis, per quas justi probantur, accipiendum est.

14. Ad activam namque vitam pertinet pauperum curam gerere, esurientes pascere, nudos operire, infirmos, vel in carcere positos visitare, hospites colligere, moestos consolari, mortuos sepelire, domesticos carnis suae non negligere, servis Dei obsequi, negotia populi juste discernere, et unicuique jus proprium assignare, oppressis subvenire, imbecillem de manu violenti liberare, viduas ac pupillos tueri, improbis resistere, atque facinorosos per severitatem a malis actibus compescere. Quae omnia et his similia in praesenti vita tantummodo necessaria sunt.

15. Ad theoreticam, id est, contemplativam vitam pertinet praesens saeculum funditus relinquere, et mundi actibus alienum existere, cuncta praesentia mente postponere, intentionem ad coelestia extendere, et cuncta quae videntur quasi transacta despicere, [Col. 1245C] cogitationem mentis non in ea quae videntur, sed in illa quae non videntur figere, lectioni vacare, orationi insistere, et in Dei laudibus absque intermissione vigilare.

16. Ille vero, ut supra dictum est, strenue vivit, qui tempore congruo de activa vita ad contemplativam consurgere scit, et de contemplativa ad activam conscendere (Forte, descendere) novit. De qua activa, id est, simplici actione, si paulum quispiam ad infima declinaverit, confestim ad vitia corruet, quae illum non sursum levent, sed deorsum in barathrum peccatorum demergant.

17. Contemplativam namque vitam significavit spelunea illa interior in qua Abraham Saram conjugem suani defunctam sepelivit, et ipse humatus quiescit; sicut et omnes electos post excursum vitae praesentis, quae activae vitae comparatur, aeterna contemplatio suscipit.

18. Activam vero innuit in eadem spelunca pars [Col. 1245D] exterior, per quam transitur ad interiorem. Quia sicut vitae mundanae activa vita monumentum, ita activae vitae contemplativa sepulcrum est.

19. In illa enim homo, hoc est, in activa moritur omni peccato, sicut dicit Apostolus: Dilectio proximi malum non operatur. In ista vero, id est, contemplativa, velut mortuus sepelitur ab omnium actione saecularium negotiorum.

20. Ad contemplationis intentionem figuraliter convenit hoc quod Jacob per innitentem usque in coelum scalam angelos Dei ascendentes vidit; ad actualem vero, quod descendentes. De qua ascensione atque descensione Veritas in Evangelio ait: Amen dico vobis, quia videbitis coelos apertos, et angelos Dei ascendentes et descendentes super Filium hominis (Joan. I, 51). Per angelos quippe Dei sanctos praedicatores, per Filium vero hominis universos fideles Ecclesiae, qui membra sunt Christi, exprimit.

[Col. 1246A] 21. Actualem quippe vitam, id est, simplicem actionem mystice significant sex anni in quibus nobis lex praecepit agros nostros serere, et vineis 339 culturam adhibere. Superiorem vero, hoc est, contemplativam figurat annus septimus, in quo jubemur a terreno opere cessare, agrum non serere, neque vineam putare.

22. Ut terram possessionis nostrae sabbatizare Sabbata sua permittamus, hoc est, qui dudum servivimus mundo, qui in sex diebus factus est, et ejus actibus occupati fueramus, tandem ad Dei servitium conversi, et a sollicitudine saeculi hujus, et mundi oneribus liberi, in Deo sabbatizare, id est, mente quiescere valeamus.

23. Ad activae vitae perseverantiam pertinet hoc, quod animalia illa per quae signantur sancti praedicatores in libro Ezechielis prophetae, ibant, et non revertebantur. In eo autem quod ibant, et revertebantur, pertinet ad contemplativae vitae mensuram; in [Col. 1246B] qua dum quisque intendit, sua reverberatus infirmitate, flectitur, atque iterum renovata intentione ad ea unde descenderat rursus erigitur. Quod fieri in activa vita non potest; de qua si quisque reflectat vel ad modicum, statim vitiorum excipitur luxu.

24. Superiorem vitam, id est, intellectualem innuunt alae eorumdem animalium, hoc est, sanctorum virorum, per quae ad alta, id est, ad coelestia sublevantur; actualem vero designant manus eorum alis subter positae ob hoc, quia contemplatio supereminet actioni, actio vero subsequitur contemplationem.

25. Activam igitur vitam mystice figurant sex cubiti in calamo illo, ex quo propheta Ezechiel omne aedificium illud spirituale mensurari conspexit. Contemplativam vero exprimit palmus, qui supra sex cubitos in eadem mensura spirituali additus esse perhibetur.

26. Hoc ideo, quia activa actio praesenti in vita habet perfectionem suam; contemplativa autem hic [Col. 1246C] incipit, sed in futuro perficitur; et idcirco non plenum cubitum, sed quasi medium de futura contemplatione praesenti in vita attingit.

27. Activam vitam mystice significavit Lia uxor Jacob, quae licet fecunda foret in prole, tamen lippis erat oculis, quia actualis actio, quamvis in bonis operibus plurimos filios generet, tamen prae sollicitudine saeculi hujus ea quae Dei sunt clare cernere non valet.

28. Contemplativam vero vitam significavit Rachel, quae sterilis in filiis suis esse perhibetur, sed tamen pura facie, quia contemplativa vita, in quantum a mundi actibus libera, tantum in Dei contemplatione perspicua fit. Quam comparationem et de Phenenua et Anna, et de Maria et Martha, strenuus lector conjicere potest.

29. Sciendum vero est quod omnis conversus ad Deum, prius per activam vitam, hoc est, simplicem actionem, exhaurire debet pristina vitia, quae se illi in via Dei opponunt, et sic demum ad contemplationem [Col. 1246D] surgere; qualiter defaecatus ab omni faece peccaminum, mundo corde, et justo corpore, ea quae Dei sunt libere valeat speculari.

30. Nam qui per simplicem actionem ad bene operandum necdum idoneus est, nequaquam se ad contemplationem extendere debet, ne forte 340 dum indiscrete inchoare appetit quod perseverare non valet, lapsus deficiat, et ea quae renuntiavit rursus repetat, et fiant novissima pejora prioribus.

31. Hoc quippe significat quod Veritas universos infirmos mente ab hac intentione salubriter compescens, ait: Quod si oculus tuus dexter scandalizat te, per quem signatur vita contemplativa, erue eum, et projice abs te (Matth. V, 29). Duo quippe oculi in facie, activa vita, et contemplativa in homine.

32. Qui igitur per contemplationem docebat errorem, melius est, si, evulso contemplationis oculo, servet sibi unum vitae actualis obtutum, ut sit utilius illi per simplicem actionem ire ad vitam, quam per [Col. 1247A] contemplationis errorem mitti in gehennam inexstinguibilem.

33. Hoc rursus idem Dominus in eo quem a legione daemonum curavit ostendit, cum illum se sequi volentem prohibuit, dicens: Vade in domum tuam, et narra quanta tibi fecerit Deus (Matth. IX, 6); hoc mystice exprimens, quia qui multis vitiis adhuc noxius est, Deum sequi per contemplationem non potest.

34. Hoc etiam lex figuraliter praecipit, cum dicit: Si quis aedificavit domum novam et non dedicavit eam, vadat, et revertatur in domum suam, ne forte moriatur in bello, et alius homo dedicet eam. Quis est homo qui plantavit vineam, et necdum fecit eam esse communem, ex qua vesci possit? Vadat, et revertatur in domum suam (Deut. XX, 5), et caetera.

35. Id est, qui adhuc per simplicem vitam neque se optime regere novit, neque domui suae praeesse [Col. 1247B] scit, ad spiritualem malitiam, hoc est, ad sacerdotale ministerium nequaquam conspirare debebit: ne forte per ignaviam mentis, et vitam reprobam et ipse pereat, [Col. 1248A] et caeteris se sequentibus exemplum perditionis relinquat.

36. De talibus ait Apostolus: Qui enim domui suae praeesse nescit, quomodo Ecclesiae Dei diligentiam habebit? Non neophytum, ne in superbiam elatus in judicium incidat diaboli (I Tim. III, 5, 6).

37. Sciendum vero est quod activa actio ad obtinendam vitam si recte, ut decet, teneatur, absque contemplativa, id est, absque rerum remuneratione sibi sufficit, etiam si cuncta quae habet renuntiare non valeat. Contemplativa autem, quousque mortaliter vivimus, sine activa se explicare non valet.

38. Nemo quippe tam perfecte in hac vita in Dei contemplatione suspensus vivere potest, ut saltem propter carnis infirmitatem et fraternam compassionem ad terrenam actionem descendere illi necessarium non sit.

39. Quamobrem activa vita hic habet inchoationem, et finem; contemplativa autem in hac vita incipit, [Col. 1248B] sed in futura percipitur [Forte, perficitur]. Et ideo non ante mortem carnis, sed post mortem ad id quod ardenter diligit pervenire potest.




[Col. 1247]
APPENDIX XV NORMA VIVENDI. (S)

[Col. 1247B] 341 1. Age, fili, ut oportet, age ut decet, age ut dignum est. Propone tibi ut non pecces, ut culpas tuas non reiteres, post lapsum denuo ne delinquas; bona et mala prout eveniunt tolera; quaecunque eveniunt mente libera sustine; patientiae et mansuetudini ante omnia operam des; irrisionem despiciendo supera; sagittas contumeliae patientiae clypeo frange; praepara contra omnem aspectum clypeum patientiae; contra linguae gladium tolerantiae praebe scutum, tacendo siquidem melius vinces (Vide Isidoriana, cap. 82).

2. Disce a Christo modestiam, disce et moderantiam, [Col. 1247C] tolerantiamque Christi attende, et non dolebis injurias. Maxima est virtus, si non laedis a quo laesus fueris, vel etsi laesus permittis. Maxima est virtus, si cuicunque nocere potuisti parcis; quando enim cruciaris propterea, peccata tua praecingunt te; quando minaris, mala tua iter faciunt; quidquid tibi adversi evenit, propter peccata tua tibi evenit. Consideratione igitur justitiae dolorem tempera; melius dolorem portabis, si pro quibus tibi eveniunt intendas.

3. Cum igitur tibi derogatur, ora; cum maledicitur, tunc benedic; maledictioni benedictionem oppone, et irascentem patientia delinire stude; blandimento iracundiam fervescentem dispelle; nequitiam bonitate verbi vince; malitiam benignitate, inimicos omnes modestia placa, aliorum mala tua bonitate supera. Tranquilla mente illatas contumelias perde, aperi tranquillo corde dolores; vulnus in imo corde, quamvis grave sit, apertum evaporat, valde autem comedit animum inclusum. Quanto enim magis tegis, [Col. 1247D] tanto magis auges; aperi igitur grato animo, et non te excruciet.

4. Si tristaveris in aliquo fratrem tuum, satisfac ei. Si peccaveris in illum, poenitentiam age cum eo. Si offenderis aliquem, propitia eum prece, parce velociter, ad reconciliationem offensioni tuae cito veniam postula; non dormites, nisi convertaris ad pacem; non requiescas, nisi reconciliatus fueris fratri tuo. Revoca eum celerrimo dilectionis affectu. Revoca eum humilitate ad gratiam; humilitatis affectu illi te prosterne, et supplici modo veniam deprecare; petenti quoque tibi veniam libenter indulge, et poscenti indulgentiam placatus dimitte.

5. Reverentiam sanctam amplectere, et confestim benigna suscipe charitate; peccanti juste non dimittas, sed culpam sciturus, quia in te est venturum judicium; non habebis indulgentiam, nisi dederis. Etsi ille non supplicet, sibique humiliter dimitti non postulet, si peccatum suum mala consuetudine non [Col. 1248B] cognoscat conscientia, tu tamen ex corde relaxa, veniam quoque propria voluntate concede; aufer a corde fraternam offensam, vel offensionem, et alienae nequitiae non servito; odium enim a Deo separat, nec sanguine fuso deletur.

6. Pacem ama, pacem dilige, pacem cum omnibus habe et tene, 342 omnesque in mansuetudine et charitate complectere; praepara amplius amare quam ameris ipse; non sis in pace infidus, non sis levis in amicitia, retine semper vinculum constantiae; odientes ad pacem invita.

[Col. 1248C] 7. Discerne te tuo, non alieno judicio; nec ex alieno sermone, sed ex tua te mente metire. Nemo melius et magis scire potest quid tu scis quam tu, cum conscius tui es. Quibus vero prodest, si malus, si bonus praediceris; aut quae laus hominum pertinet ad te, si alius es quam laudaris? Quapropter vita simulationem, vita hypocrisin, sub obscuriori veste non simula sanctitatem. Qualis haberi vis, talis esto professione tua et habitu; et in incessu tuo sit simplicitas, et in motu puritas; nihil dedecoris, nihil lasciviae, nihil petulantiae, nihil insolentiae in incessu tuo appareat; gestus enim corporis signum est mentis; non praebeas de te aliis spectaculum, nec aliis obtrectandi locum.

8. Non te adjungas levibus personis, nec te admisceas vanis; vita malos, cave iniquos, fuge malignos, sperne ignaros, fuga a te turbas hominum, maxime illius aetatis qui ad vitia proni sunt. Bonis jungere, et sanctis individue sociare. Si feceris, socius [Col. 1248D] conversationis illius eorum eris et virtutum; periculum enim est pessimis sociari, melius est eorum odium quam consortium.

9. Claude aures, ne audias aliquid impudicum; vanus enim sermo cito polluit mentem, et facile laeditur turpibus, et malis omnibus, agiturque libenter quod auditur. Nemo enim creditur odisse quorum relatione non laeditur; nihil ex ore tuo procedat quo turpescas, vel quod turpe sit; sed haec erumpant ex ore tuo, et ex labiis, quae aures non polluant audientium; sermo enim vanus conscientiae vanae est index. Mores hominis lingua pandit, et qualis sermo ostenditur, talis animus comprobatur. Ab otioso sermone compesce linguam, nec inania verba loquaris; sermo enim otiosus non erit sine judicio. Unusquisque enim redditurus est rationem sermonum suorum, ante uniuscujusque hominis faciem stabunt verba sua. Qui verba mala non reprimit, ad noxia cito transit; et qui minima non respuit, in [Col. 1249A] maxima valde prorumpit; minorum namque culpa majorem generat.

10. Particulatim crescunt vitia, et dum parva non cavemus, in magnis prolabimur; minora itaque devita, et ad majora non devenies. Ea quae loqueris gravitate atque doctrina existant culta, sitque sermo tuus irreprehensibilis, ad exspectationem audientium utilis; stude loqui omnino quodlibet secundum quod oportet; discerne quid loquaris, quid taceas. Intende, et loquere, et loquendo peritus esto. Multum autem delibera quod loqui vis, ne revocare non possis quod dixeris; fuge casus linguae, nec pateat injuriae jaculis os tuum. Cum amico semper habeto silentium, vide opportunitatem loquendi, et proferendi sermonem, et expendendi. Maneat in ore tuo mensura, in sermone tuo sit statera, abscinde et a lingua tua vitium detrahendi, et de alieno malo os tuum, non coinquines; quod in alio detrahis, hoc in te potius pertimesce.

11. Quod inter se loquuntur homines, hoc nunquam [Col. 1249B] scire desideres, 343 nec quaeras aliquem qui dicat tibi; omitte causam quae ad animam tuam non pertinet, nec oblitus morum tuorum alienos perscruteris; tanto animo corrige vitia tua, quanto studio prospexeris aliena.

12. Omne genus mendacii summopere fuge; non studium loquacium fratrum, nec qualibet fallacia vitam alicujus defendas; nullum mendacium justum, quod a veritate discordat, in quo etiam prohibetur duplex juramentum, assiduitas enim perjurii assuetudinem facit. Fac bonum quod spopondisti, non in verba facilis, sed etiam factis et operibus difficilis: sine consideratione unquam nil facias, vel praesumas; quando poteris facere, non pollicearis facere. Multum Deo reus eris, si non reddideris quod voves; in malis autem promissis rescinde fidem. Non est promissio quae dolore adimpletur.

13. Si vis tuas adimplere virtutes, prodere noli; [Col. 1249C] occulta virtutes pro elatione; absconde bona facta pro arrogantia; fuge videri quod esse meruisti; qui manifestando poteras amittere, tacendo custodi. Vitia vero cordis tui revela, pravas cogitationes manifesta illico, peccatum enim revelatum cito curatur, simulata culpa crescit. Si patet vitium, ex magno fit pusillum; si latet peccatum, ex minimo fit maximum. Melius est autem ut vites vitium quam ut emendes, ne forte cum incurreris, pessima consuetudine revocare non possis. Consuetudinis vincula vix solvuntur, et inolita diu tardius corriguntur.

14. Incipientem diu delibera sententiam, et quod vis diu agere, diu exquire, proba, et age; nil enim in agendo praecipiti consilio, sed mora melius est. In rebus autem bonis tarditas removeatur; in bonis enim dilatio nocet, et quod expedit differre impedit. In bonis absit remissa segnities, absit negligentia, carnis vitia cito captant inertes; per torporem enim vires et ingenium defluunt, et desidia natura corrumpitur; hebetudo scientiae lumen exstinguit, solertia [Col. 1249D] autem meliorem reddit; ardentius fit ingenium subjuncto studio, et tardiora ingenia studiis acuuntur. Torporem naturae industria excitat, spiritus tarditatem assiduitas acuit. Expergiscentia perficit spiritum, expergiscentia plus scitur, saepe namque consuetudinem superat, saepe ex consuetudine naturae est effectus; assiduitas enim mores facit, jugis usus in naturam se vertit, quod cum difficultate per usum sine difficultate perficies.

15. Disce quod nescis, ne doctor inutilis inveniaris; bonum autem quod didiceris doce; sapientiam cum caeteris impertieris, tibi hanc auges, sapientia exinde longior fit; retinendo minor est, et dum plus confertur, abundat. Verba tua cum praecedunt opus, quae ore promis, quae ore promittis, opere adimple; quae verbis doces, exsecutione exhibe et ostende. Esto non solum magister, sed imitator virtutum. Si doces, et facis, tunc gloriosus eris. Non enim satis est laudare quod dixeris, nisi dictis facta commisceas, [Col. 1250A] In doctrina tui ipsius ab humana te laude tempora; sic instrue alios, ut teipsum custodias, sic doce, ut humilitatis gratiam non amittas.

16. Cave, ne, dum alios docendo erigis, ipse laudis appetitione derogeris. 344 Cum autem instruis eos, obscuritate noli uti, sed ita dic ut intelligaris, ne loquendo simplicibus displiceas, ne prudentes offendas; juxta spiritum audientium erit sermo doctorum. Secundum mores incipienda est doctrina; juxta vulnus adhibenda sunt remedia, variae enim voluntates diversam disciplinam desiderant. Unusquisque igitur secundum suam professionem est docendus. Inspicienda est utilitas personarum, et unumquemque taliter in erudiendo tracta. Committe omnibus secreta professionis tuae, loquere aperte.

17. Cunctis operta paucis annuntia; ne erubescas loqui quod nosti defendere; et quod tibi scientiae sentis deesse, ab aliis quaere; quaerendo enim obtecta clarescunt, et difficilia conferendo aperiuntur. [Col. 1250B] Nulla sit tibi curiositas sciendi latentia, nec ultra quam scriptum erit quaeras scientiam. Non cupias quod scire non licet. In disputatione non contradicas justitiae; nec contendas evacuare quod rectum est; in omni disputatione rectum tene, et plus dilige audire quam loqui. In principio audi, in fine loquere. In omni re finis attendatur, extrema quaerantur, meliorque est sermo novissimus quam primus.

18. Venerare omnes scientia et vita meliores, et unumquemque pro suo merito sanctitatis potiori gradui competentem reverentiam tribue, nec te aequalem sanctiori exhibeas. Senioribus praesta obedientiam, et eorum senio obsequio obedi. Cunctis in praeceptis sic obtempera, ut obtemperando hominum votis Deum non offendas. Malum visus facere, non consuescas, nec adhuc si poenae immineant, peccanti cuiquam non aquiescas; melius namque est pati mortem quam perniciosa mala adimplere. Non solum quippe factorum, sed conscius peccati tenetur obnoxius; [Col. 1250C] neque immunis est a scelere qui, ut faceret male, obedivit. Similis est qui obtemperat malo ei qui facit malum; facientem et obsequentem pari poena constringe.

19. A subditis magis venerari quam timeri stude, ut tibi plus dilectionis officio quam contradictionis necessitate adhaereant. Subjecti te plus revereantur quam timeant; ex reverentia enim amor procedit, et odium tremor confert; fidem metus tollit, affectus restituit; timor non servat diuturnam fidem; ubi timor audet, eum sequitur robur; ubi timor, audentia sequitur; et ubi metus, desperatio occurrit. Quapropter tempera oris sementem, summaque bonitate subditos convenit regere; non sis terribilis in subjectis, sed sic dominare, ut tibi delectent servire.

20. Tene modum in omni tempore, ut nihil intemperatum agas, nec minus, nec ultra quam oportet, nec in bonis nisi moderatus esse non debes. Omnia enim medicamenta utilia sunt, et cum tempore omnia fiunt utilia; recta enim immoderato usu corrumpuntur, [Col. 1250D] omnis nimietas in vitio est; prospice igitur quid aptum sit tibi, et tempori, et ubi, quando, quare, quandiu facere debeatur; causas rerum et tempora inspice, et singulorum operum discretiones diligenter distingue.

21. Dignosce omnia quae agis, quare bonum incipias, quare peragas; in omni operatione discretionem tene, nec in aliquo indiscretus sis. 345 Cum bene discreveris opus tuum, multa sunt consuetudine vitiata, multa pravo usu praesumpta, et multa contra pudicos mores usurpata; tunc minime consuetudinem serva et legem, usus auctoritati cedat, pravum usum lex et ratio vincant. Testimonio tuo nulli noceas, nec ad alicujus periculum vocem testificationis adhibeas. Sermo tuus nec animam cujusquam, nec res impediat, nullum contra veritatem defendas.

22. Cum judicas, ne ullius personae affectu deflectaris, a viro paupere, aut a divite, causam prospice, non personam. Sperne munus, ne per hoc justitia [Col. 1251A] corrumpatur; munera enim semper veritatem praevaricant, et cito a viro violatur justitia. De justo judicio temporalia lucra non appetas, pro justitia nullum tibi praemium quaeras dum judicas, pro futuro serva mercedem, nec quaeras in terra rependi quod tibi in futuro debetur. Excute manus tuas ab omni munere, si in coelis velis habitare; in judicio quoque sine misericordia sedeas. Custodi justitiam discretionis, et noli plus justus esse quam oportet. Omne enim quod nimium est vitium est.

23. Impia justitia est fragilitati humanae non ignoscere; non igitur ames damnare, sed emendare potius quam corrigere. Tene rigorem in discretione justitiae, judicii examen sequatur pietas, disciplinae rigorem temperet indulgentia, ita clemens esto in alienis delictis, sicut in tuis, nec quemquam districtius judices quam sicut teipsum. Sic alios judica, ut te judicari cupis; dum enim indulges aliena peccata, tibi misereris; judicium quod aliis imponis ipse portabis. In [Col. 1251B] eo enim in quo judicas es judicandus; in qua mensura mensus fueris, remetietur tibi.

24. Omnia quae inquisieris cum justitia definias, nunquam judices suspicionis arbitrio; ante proba, tunc judica; non enim qui accusatur, sed criminator reus est; periculum est aliquid praesumptuose judicare. In ambiguis de judicio serva sententiam. Qui nosti tua, quando nescis, divino serva judicio; non nitaris damnare judicio humano quod Deus suo examini servat; incerta non judicemus, quoadusque novissime veniat Dominus, qui latentia producat in lucem. Quamvis enim non credenda sunt, ideo tamen dimittentur, nisi quae certis indiciis approbantur, et non quae manifesto examini committuntur, et non quae ordine judiciario comprobantur.

25. In summo honore tibi suprema sit veritas; quamvis sublimis sis potestatis, in te celsitudinem reprime; non te extollat honor, sed praesideat humilitas culmen sublimitatis. Tanto esto majori humilitate conspicuus, quanto es magna dignitate praeclarus. [Col. 1251C] Impositas tibi curas humiliter exple, et traditum tibi ministerium mente subdita suscipe. Esto obediens divinae dispositioni, et voluntati ejus contraire non audeas. Jura potestatis adeptae moderanter exerce, et omnia non turbulento, sed tranquillo corde dispone. Cave honores, quos sine culpa tenere non poteris. [Col. 1252A] Sublimitas enim honorum magnitudo scelerum, in majori gradu sine dubio poena major.

26. Si vis esse quietus, nihil saeculi appetas. Semper requiem mentis habebis, si a te curam mundi abjicias, semperque quiete aeterna frueris, 346 si te a strepitu terrenarum rerum abstraxeris. Abjice a te quidquid bonum propositum impedire poterit, et toto animo odies damna quae diligit mundus. Quidquid habes, habeto ad misericordiam. Suffragatur virtus tua in operibus. Non eligas cui miserearis, ne forte praetereas illum qui meretur accipere. Omnibus da, ne forte cui non dederis ipse sit Christus; et cui largiris, cum hilaritate largire; et quidquid tribuis, cum affectu tribue; tribue misericordiam sine murmuratione, praebe eleemosynam sine taedio.

27. Major autem sit benevolentia quam quod datur. Major sit gratia quam quod impenditur; tale enim erit opus tuum qualis fuerit intentio tua. Quod enim affectu bono dispensatur, hoc accipit Deus; qui [Col. 1252B] autem cum taedio dat, perdit mercedem suam. Qui cum tristitia manum porrigit, fructum amittit remunerationis; non est misericordia, ubi non est benevolentia. De tuis justis laboribus ministra pauperibus. Non auferas uni unde tribuas alteri. Nihil prodest si alium inde reficis unde alium inanem facis. Condemnat miseratio ista, non propitiat. Bonum quod facis misericordiae causa, non jactantiae, facito; nil propter temporalem opinionem, nihil propter famam, sed propter vitam aeternam et Dei charitatem. Quidquid agis, pro futura mercede age, aeternae remunerationis exspectatio te teneat. Amplius quidquid egeris causa gloriae, hoc est facti tui.

28. Si dederis ita, ut hominibus innotescat, non homini, sed propriae personae praestitisti, nec quod ad aeternae, sed quod ad hujus [Forte, hujus vitae] gloriam proficit. Ecce accepisti modica, data est tibi norma vivendi; nulla te ignorantia excusat, non es jam vitae nescius, non es imprudens, aut ignarus, legem [Col. 1252C] quam debes sequi, dispositionis qualis esse debeas, descripsi. Cognitiones mandatorum habes. Jam scis quid est recte vivere, vide ne ultra offendas, vide ne quod recipis legendo contemnas vivendo. Bonum scire, acceptum retine, et imple opere quod didicisti praeceptione. Vide deinceps ne bonum quod accepisti despicias. Amen.




[Col. 1251]
APPENDIX XVI. EXHORTATIO POENITENDI CUM CONSOLATIONE ET MISERICORDIA DEI, AD ANIMAM FUTURA JUDICIA FORMIDANTEM [a 1Kb] . (C,G,S)


[Col. 1251C] Cur fluctuas, anima, moerorum quassata procellis?
Usquequo multimoda cogitatione turbaris?
[Col. 1251D] Mens confusa taediis, itineris devia carpens,
Tramites caliginis subducta luce percurrit.
[5] Non ablatas res, cellulas mundi facesque suspires,
Nec casus honoris, sed ruinas animae plora.
Non haec defunctoria doleas exitia carnis;
Sed perseverantia Tartari tormenta formida.
Nec aerumnas carceris abigas, quibus fine carebis;
[10] Sed juges Averni miserias prospectans evita,
347 Quae hic redimi facili compendio possunt,
Si mundi affectus in amorem Christi convertas,
Et te non negligas ab iniquitate privare.
Cuncta peccata a corde divulsa propellas,
[15] Res iniquas penitus remove, saltemque percussus,
Abhorre, ut sinceritate rudi vel sero reniteas,
Abjecit te mundus percussitque, rescripsit, derisit.
[Col. 1252C] Quare non consideras quid a te Christus exquirit?
[Col. 1252D] Non humana manu talia te perpeti putes,
[20] Sed haec provenisse divino judicio crede.
Irritasti contra te Dominum offensa delicti,
Qui te flagris arguens corripit, coercet, affligit,
Flagelli impendio monet, ut errata cognoscas
Et agnita poenitens corrigas, distringas, emendes.
[25] Hoc sentire debes, quod instanti verbere pulsatus,
Ut benevolus a malo segregatus existas,
Et perniciosa respuens, innoxia quaeras.
Vult contritionis nunc te examinare camino,
Quo conflatus pristinas vitiorem sordes amittas.
[30] Cur ergo per quaequam diffusus mente vacua curris?
Ad calcem examinis sensus tui collige gressus.
Discute cor tuum, cautius interroga mentem.
Quid ludibriosum retinet, vel gessit, exponat.
[Col. 1253A] quid saevum, quid noxium concepit, vel operit, pandat;
[35] Et dum est licentia, totum praedamnare festina.
Ecce perpetrata cuncta coram oculis constant,
Et secreto murmure mens universa proponit.
Quid admissa crimina nisi lamenta requirunt?
Quid vult facti vulnus, nisi malagmata fletus?
[40] Nullum scelus aliter nisi poenitendo
Expiatur, imo puniendo, ne sit jam ultra,
Deletur. Ergo si ruisse nequiter vivendo
Displicet, surge decenter. Melius agendo praecurre
Judicem futurum, timens perdentem iniquos.
[45] Hunc post saeculi crimina opere justitiae placa.
Atros ignes inferi, quod est mors secunda, pavesce;
Sed admissa poenitens puni peccata, et vives.
In hac vita lacrymis exstingue Tartari flammas,
[Col. 1253B] Et necando crimina vires evacua mortis.
[50] Mors illic non repetit quos hic viventes amittit,
Nam qui se peccato dirimit, justitiae jungit;
Et spiritus vitae obsequens. mandata custodit,
Peccata repudians morti servire contemnit.
Ultra jam non moritur, nec mors dominabitur illi,
[55] Neque eum Tartarum excipiet in morte, sed coelum,
348 Nullatenus dubites in hoc, nec unquam diffidas;
Nam sic protestanda divina dicta decernunt:
Ad regnum profecto transierunt cum Christo victuri,
Qui poenituisse mala perpetrata probantur.
[60] Nulla te res dubium de misericordia reddat.
Nam parcere Deus promptus est clementer indignis,
Atque poenitentibus veniam libenter donare,
Tantum si poeniteas, nec jam poenitenda committas;
[Col. 1253C] Et ob hoc irrisor atque subsannator vocatus,
[65] Vertas poenitentiam in punitionem pericli.
Labor sine fructu est, et spes vanissima valde,
Sic peccata plangere, ut non desinatur peccare.
Quasi quis instructa destruat, diruta reformet,
Si quod lavat hodie, polluat et sordidet cras;
[70] Sic enim non lotus habetur, sed semper immundus.
Nec capit hujusmodi veniam, sed provocat iram,
Quoniam non diluit, sed dilatat criminum gesta.
Tu denique cautius talium exempla declinans,
Et jam peccasse poenitere, et jam peccare desiste.
[75] Dissipa praeteritas lacrymarum opere culpas.
Da eleemosynam, si habes, redime probra,
Et sequi vanissima respue, contemnere cura.
[Col. 1253D] Sit jam abdicabile, sit abominabile semper peccatum,
Quod coelo distrahit, in infernum deponit.
[80] Melius sit regni gloriam nitore carpere,
Quam regni jacturam sordium horrore perferre.
Conversus ad Dominum post tenebras lucem arripe,
Amplectensque vitam mortalia facta relinque.
Confitere illi, cumpungere, plangito, roga,
Dic: Peccavi nimium, parce, miserere, proclama,
[85] Curva cordis genua, prostratus corpore in terram.
Obsecra assidue, profusis lacrymis ora,
Lenias ut humilis, quem exasperasti superbus.
[Col. 1254A] Nam Dei clementiam humiles et flentes acquirunt,
Non ridentes impetrant, neque contumaces exorant.
[90] Certo te poeniteat perperam quaecunque gessisti,
Ut odiens horreas quidquid indecenter amabas,
Quod pudore congruo rubor verecundus aspernit,
Rite demum veniam lacrymarum prece requiras.
His namque fomentis animae peccata medetur.
[95] Et omnia vulnera priscam sanitatem receptant.
Sic namque divinum sedas cito furorem;
Sic profecto capies quidquid lacrymando deposcis;
Sic denique poteris evadere quidquid.
Claudit, obligat, officit, affligit, obumbrat,
[100] 349 Et ad Dei gratiam hoc modo redire gaudebis.
[Col. 1254B] Quamvis sis peccator impius, malignus, iniquus,
Criminis omni genere contagioque pollutus,
Pete a Deo veniam, haesitans nequaquam in fide,
Qui omni peccamine facinus cunctos poenitentes expurgat.
[105] Omne dimittit facinus vera poenitudo delicti,
Nec est crimen ullum quod nequaquam lacrymae tergant.
Quamvis de justitia terreat judicii dies,
Nunc misericordia certa poenitudo potitur.
Delinquentem Deus de praeterito damnat,
[110] Si bonus ex malo fuerit extremo repertus,
Ut dicitur impio, si impietates relinquat,
Opera justitiae faciat, extremo conversus,
Impietas illius omnis oblita demetur,
Mortique sublatus aeterna per saecula vivet.
[115] [Col. 1254C] Sic denique Paulus fidelis ex infido factus
Cunctis caret criminibus, quae impie gesserat olim.
Sic ex publicano venit evangelista Matthaeus.
Sicque Cyprianus ex mago sacerdos et martyr.
Sic et Augustinus ardentior carnis amator,
[120] Fit ex Manichaeo mundi probatus magister [a 1Kb] .
Sic et Ninivitae impia, obscena, nefanda deflentes
Flagitia, vitam poenitendo merentur.
Manasses, qui idolis templum repleverat Dei,
Et de coelo pridem datam profanaverat legem,
[125] Post, amisso regno, captivus, et ferreis vinculis multis
Ligatus, Dominum poenitentia placans, regno
Restitutus est, nexibus culpisque solutus.
Sic David stupri culpam homicidiique redemit.
Et Achaz similiter coelitus pendentem evasit iram.
[130] De quo cominus dixerat ulcisci Deus.
[Col. 1254D] Petrus fide lapsus, rursus poenitendo resurgit.
Sic et Evangelii meretrix, ac publicanus
Parvis fusis lacrymis, multo se piaculo mundant.
Et plurimi alii, quos olim Scripturae declarant
[135] Post crimina caelibes factos poenitudine viros.
Sic e contra polum habentes ad Tartara cadunt,
Qui bona priora malum appetendo relinquunt.
Ut dicitur justo, si ab iniquitate
Egressus iniquus exstiterit, justitia omnis
[140] Ejus depereat, et ipse morte damnetur [b 1Kb] .
Sic Judas olim subito malignus effectus,
Omne bonum perdidit, quod dudum beate peregit.
[Col. 1255A] Sic et Salomoni nihil imputatur bono
Quod antea gessit, sed extremo malo damnatur.
[145] 350 In qua voluntate postremo quispiam vel actu
Fuerit inventus, in hac judicandus erit, sicut
De hoc ipso Dominus locutus est dicens:
In quo te invenero in hoc te judicabo.
Et si credis amplius, hos ipsos diligit Deus,
[150] Qui post pravitates esse rectiores student,
Ac sic se post vitia virtutibus magnis exercent,
Quam qui mala gravia nunquam perpetrasse noscuntur,
Et bona praecipue torpentes agere piget.
Sicut quispiam dominus illum magis servum
[155] Amplectitur, qui post damna potiora [a 1Kb] lucra reportat,
[Col. 1255B] Quam qui nihil perdidit, et nihil augmenti fecit.
Sic imperator illum magis militem amat,
Qui, post fugam remeans, hostem persequendo prosternit,
[Col. 1256A] Quam qui nunquam fugit, et nil unquam fortiter fecit,
[160] Sic agricola illam terram plus amat, quae uberes illi
Post spinas affert fruges, quam quae spinas [b 1Kb] nunquam nutrivit,
Et fertilem messem nunquam aliquando produxit.
Non desperes veniam, sed potius spera salutem,
Si facturus optima, pessima damnare decernas.
[165] Corrige delictum, muta mores, renova vitam,
Et nulla te plecti dolebis postea poena.
Non erit in crimine, quem poenitet ante fuisse;
Nec dicetur impius, qui fuerit denuo pius.
Sequentia vero carmina constructa lamentis
[170] Suspirando lectita nonnunquam plorando decanta.
Nam potest Dominus transferre in gaudium luctum,
[Col. 1256B] Et adversa omnia in prosperitatem mutare.
Quem aeternis laudibus glorificant in coelo coeli,
Et summis honoribus cultores efferunt mundi.
   Amen.




[Col. 1255]
APPENDIX XVII. LAMENTUM POENITENTIAE [a 1Kb] . (C,S)*



[Col. 1255] Audi, Christe, tristem fletum,
Amarumque canticum,
Quod perculsus et contritus
Modulatur spiritus;
Cerne lacrymarum fluxus,
Et ausculta gemitus.

   Ad te multum vulneratus
Vocem fletus elevans
[5] Alta de profundo cordis
Emitto suspiria,
Precibus si forte velis
Placatus ignoscere.

   Alleva calamitatis
Importunae pondera,
Quae me diutius premit,
Et elidit impie,
Nec discedit, ut resumam
Vitae respiraculum.

[10]    Ablato consolatore,
Quadro clausus lapide,
351 Gemo lugens, et suspiro,
Miserere, clamitans,
Pulso rogans tota die,
Sed tu semper dilatas.

   Ad juventutis delictum,
Et ad ignorantiae,
Non me teneas, exoro:
Sed misericorditer
[15] Praetermissum hoc dispone
Jam indigno parcere.

   Ab antiqua pietate
Ne declines, obsecro:
Nam justitiae rigorem
Si me sequi jubeas,
Mille sum debitor poenis,
Mille dignus mortibus.

   Aspice jam, Deus clemens,
Aerumnas quas tolero,
[20] Remove contritiones,
Et flagella prohibe:
Ne me, precor, indignatus
Opprimas, et conteras.

   [Col. 1255] Annos meos in dolore,
Vitam in gemitibus
Vilis factus consummavi:
Parce mihi, deprecor,
Jam non possum sustinere
Da dextram, et eripe.

[25]    Aggravasti manum plagae
Super me validius,
Carnem dira flagellorum.
Ultione conterens,
Caede, ferro, sorde, peste,
Tenebrarum carcere.

   Auges tempora pressurae,
Luctus addis onera,
Differens afflicto valde
Dare mihi requiem,
[30] Contra quod grates rependo,
Non resultans murmuro.

   Abes [b 1Kb] , dico, veritatem,
Ut occidas impium;
Sed rogo, post disciplinam
Da placatus veniam,
Quia non mortem iniqui,
Sed vitam desideras.

   Accuso me, non excuso,
Laudans te, quod mitis es,
[35] Juxta modum delictorum
Parva datur ultio,
Haec, et ampliora, clamo,
Dignus sum excipere.

   Ad remedium malorum
Aeterni judicii,
Satius nunc [est] flagello
Temporali percuti,
Quam perennibus futuro
Dari cruciatibus.

[40]    Adhibe, si placet, adhuc
Tormentorum stimulos,
Quibus defluant veterna,
Putridaque crimina:
Salus tantum, vita demum
Subsequatur morbidum.

   [Col. 1256] Adhibe, sed non iratus,
Ut sit tolerabile,
Quod me propter mea jubes
Perpeti facinora;
[45] Quatenus correpto rursum
Sis mitis post verbera.

   Amarum hoc est, et leve,
Quia pertransibile,
Sed amarius, et grave,
Quod irrevocabile,
Quo poenarum non est finis,
Nec dolori requies.

   Ardens illic urit flamma
Damnatorum corpora,
[50] Ultra reditum non sperat,
Quem illa susceperit,
Cujus pavore tabesco
Liquesco formidine.

   Arbiter, et testis aequus
Ipse dum adveneris
Justam reddere mercedem
Singulorum meritis,
Quo me salvare decernas,
Opus non invenies.

[55]    A Deo districtum cernens
Examen judicii,
352 Duco vitam in moerore
Jugiter et gemitu,
Justum judicem visurus
Jam pavesco territus.

   Amarus et pavidus tunc
Vultus tuus impiis,
Per quem nullus impunitus
Erit habens crimina
[60] Nisi qui lacrymis illa
Nunc vivens absterserit.

   A tranquillitate tua
Tu nunquam mutaberis,
Sed mitis parebis justis,
Terribilis impiis,
Quos habuerit de culpa
Reos conscientia.

   [Col. 1257] Ab iniquis justos omnes
Segregans velociter,
[65] Pones haedos ad sinistram,
Et agnos ad dexteram,
Hos aeternae luci dabis,
Illos autem tenebris.

   Ab ira furoris tui
Quis non conturbabitur?
Quae a nulla creatura
Cohiberi poterit,
Cum peremeris iniquos
Oris tui gladio.

[70]    Amputans verbo, non ferro,
Cervices peccantium,
Tu perdes in tempestate
Festinantes impios,
Vitae sempiternae justis
Collaturus praemia.

   Accipite, dicet illis,
Regnum paratum est vobis
Pro fructibus justitiae,
Et misericordiae,
[75] His, et illis, quae fecistis,
Cuncta tu testificans.

   Astabunt ante tribunal
Tuum omnes animae,
Quidquid gesserint in carne [a 1Kb]
Narrantes ad singula,
Quid tam pro nefandis miser
Criminibus respondeam?

   Assertio phalerata
Justum nullum faciet;
[80] Actus boni tantum facta,
Non verba, recipies,
Data singulis talenta
Cum usuris expetens.

   Abactis et refutatis
Excusationibus,
En homo tantum dicetur,
Et opera illius,
Quae praecernens, ut meretur,
Confestim recipiet.

[85]    Arcana tunc secretorum
Omnis conscientiae
Sic lustrabis, velut vultus
Cernitur in speculo,
Heu mihi! qui parebo,
Pejor omni pessimo?

   Ad personam non convertes
Visum, sed ad merita;
Nec natalibus insignem,
Sublimem prudentia
[90] Facies tibi consortem,
Sed insontem opere.

   Abominabilis erit
Coram te iniquitas,
Nullus enim immundorum
Tibi sociabitur,
Quomodo tunc fetens hircus
Mundis jungar ovibus?

   Ante te justi nec erit
Secura justitia,
[95] Quam si districte perquiras,
Et ipsa peccatum est,
Qui si justo [b 1Kb] nisi parcas,
Vae periclitabitur.

   Arguens in veritate
Decernes judicium,
Et in aequitate tua
Justus vix salvabitur.
Ubi tunc ego parebo
Peccator et impius?

[100]    [Col. 1257] Annalibus reseratis,
Nudabuntur publice
353 Omnium hominum facta,
Cogitatus impii,
In statera tu librabis
Omnia in pondere.

   Appenso bono, vel malo,
Pars haec operarium
Vindicabit, quam momenti
Lance declinaverit,
[105] Quid agam, si pondus mali
Me laeva jactaverit?

   A justitia diverti
Nullo modo poteris,
Nec personam acceptabis,
Nec ullius munera;
Sed reddes unicuique
Juxta sua opera.

   Aspicient mali justos,
Cum beatitudinem
[110] Gloriae promeruerint [c 1Kb] ,
Et dolebunt acriter,
Quod non vixerint sic juste,
Ut sic essent liberi.

   A dolore in dolorem
Nequiorem transient,
Cum Abite, maledicti,
Illis ipse dixerit
[115] In ignem qui est paratus
Vobis et diabolo,

   A requie beatorum
Vita, vel consortio,
Se sublatos intuentes,
Junctosque diabolo,
Ut aeternis cum eodem
Dentur cruciatibus.

   Allevabunt ululatum,
Et rugitum immanem,
[120] Planctum magnum facientes
Amarum, et validum,
Quale nunquam fuit factum,
Neque dictum, vel visum.

   Ad gentem gens, vir ad virum
Pectora percutient,
Tribus ad tribum, et regnum
Contra regnum ferient,
Viri denique seorsum,
Et seorsum feminae.

[125]    Angeli tunc copulabunt
Scelere consimiles,
Quos cursim praecipitantes
Dabunt flammis inferi,
Ut par poena semper urat
Quos par culpa sociat.

   Habebunt vitae praecisi,
Sublatique gaudio,
Quo perennis erit luctus,
Dolorque perseverans,
[130] Et consolatio nulla,
Nec unquam reversio.

   A te quisquam non revolvet
Prolatum judicium,
Nec ab illo quem tu ipse
Judicans perdideris,
Ultione sempiterna
Pravos omnes puniens.

   A Deo praerogativa
Mitto precum commoda
[135] Fundens lacrymas, dum vivo,
Rogans, dum intelligo,
Ne me juxta mala mea
Condemnandum censeas.

   [Col. 1258] Aspera sun., quae peregi,
Acerba, et gravia;
Propter quae si persequi
Me juste decreveris,
Morti debitor [d 1Kb] , et poenae
Novi, quod reperies.

[140]    Ad iniquitatem meam
Si convertas oculos,
Facto, poena quae condignum [e 1Kb]
Neminem reperies,
Cum quo me cremandum putes,
Comburendum censeas.

   Ad delictorum mensuram,
Criminumque copiam,
Ipsae poenae Tartarorum
Vix credo sufficient,
[145] Dum nec talia, nec tanta
Quis iniquus fecerit.

   Anxius ob hoc suspiro,
Quod impie gesserim,
354 Pessimorum peccatorum
Sanctus sum vulnere,
Difficile tantis malis
Esse salvus arbitror.

   Arctor undique pressuris,
Comprimor angustiis,
[150] Fluctuat meus in moerore,
Cor natat in lacrymis,
Nec ulla timore multo
Requies est animi.

   Arvi, polique, marisque
Non turbabor [f 1Kb] sinibus,
Quin et haec ignis ardore
Resoluta defluent.
Ubi me miser abscondam?
Quo ante te fugiam?

[155]    Ab immensitate tua
Mundi gyrus clauditur?
Coelum terramque tu reptes [g 1Kb] ,
Et sine te nihil est;
Qui placatum te non habet,
Iratum quo fugiet?

   Agitur mens aegra passim,
Diversa considerans,
Nec elucet evadendi
Uspiam effugium,
[160] Sed abs te, Domine, fuga,
Et ad te reversio.

   Arma sumens poenitentis
Saccum, et cilicium,
Pulso pietatis aures
Viscera clementiae,
Verba fletus et doloris
Ingerens cum lacrymis.

   Audi preces, et placare,
Mens quas aegra parturit,
[165] Consideransque dolores
Impende malagmata,
Quia tua sum factura
Tuaque plasmatio.

   Adhibe, precor, medelam,
Pessimis vulneribus,
Profluentia praestringens
Vitiorum ulcera,
Corrupta redintegrando
Sanitate perpeti.

[170]    Aufer me de luto faecis
Peccatorum omnium;
Emundare non contemnas,
Antequam discutias;
Et non ero tunc immundus,
Si me nunc piaveris.

   [Col. 1259] Accipis et peccatores,
Sed quos nunc justificas,
Respicis multos, ut Petrum,
Si deflentes poenitent,
[175] Sicque lapsos ad inferna,
Revehis ad aethera.

   Apud te redemptio est,
Et misericordia;
Quam nisi propitiatus
Parcere decreveris,
Vae mihi! quod malos omnes
Praecedam ad victimam.

   Ac per hoc opto misellus,
Ne fuissem genitus:
[180] Quia et lux ipsa praesens
Jam mihi tenebrae sunt,
Aeternae damnationis
Pavendo [a 1Kb] perniciem.

   Boni nihil habiturus,
Quod malis objiciam,
Poenarum metu quassata
Tremit conscientia,
Dum formidat infinita
Subire discrimina.

[185]    Bone Deus, perituro
Nunc subveni, exoro,
Nunc et ab ira perenni,
Et a morte libera,
Ut quem justitia punit
Tu salves clementia.

   Benigne Pater, ignosce,
Quod agnoscens fateor,
Pronuntio malum meum,
Non vindex operio,
[190] Excipe professionem,
Et da indulgentiam.

   Bonitatis pietatem
Multis non merentibus,
355 Gratis peccata dimittens
Indulsisti veniam;
Non defraudes uni quod tu
Dedisti quamplurimis.

   Blanditus confessione
Placaris humilium,
[195] Ad ignoscendum citius
Flentis voce flecteris,
Poenitentis assuetus
Consulere lacrymis.

   Brevis non est manus tua,
Ut praestare nequeas,
Multus es ad ignoscendum,
Hinc indulge, clamito,
[200] Miserere, ne disperdas;
Parce, ne interimas.

   Biplici, quaeso, flagello
Noli me percutere,
Suspende paululum iram,
Habe patientiam,
Quia multum ego miser,
Sed tu plus misericors.

   Conversus ad pietatem,
Restitue gratiam,
[205] Vitam cum peccato simul
Ne velis exstinguere,
Serva benedictionem
Receptandae veniae.

   Carnem pro peccato suo,
Quantum placet, attere,
Plagas enim temporales
Libenter excipiam,
Precor tantum, ne perennes
Indignatus inferas.

[210]    Doloribus hic afflige,
Moeroribus affice,
[Col. 1259] Per flagella modo purga,
Ne in futuro punias,
Carnis poena, quae deliquit,
Redimatur anima.

   Decerne clementer pie
Perditum requirere,
Mira qui benignitate
Abjectos recolligis,
[215] Et aversos reconvertis;
Oberrantes corrigis.

   Errasse me dudum plango,
Pollutus, et prodigus
Meretricio amore,
Bona perdens patria,
Hinc ad te vilis, egenus,
Et percussus remeo.

   Ego me indignum loco
Filiorum clamito,
[220] Quod paternitatis tuae
Repuens admonita,
Vagus per quaequam defluxi,
Cucurri per avia.

   Feci malum miser ego
In insipientia,
Provocavi te ad iram
Duris facinoribus,
Quibus digne consternatus,
Magno luctu conteror.

[225]    Fletibus tamen revertor
Confitendo poenitens,
Aufer indignationem
Culpae factus immemor,
Et paterna pietate
Sume, precor, erroneum [b 1Kb] .

   Punire si tamen adhuc
Plagis me dijudicas,
Fer me sicut quos diligis,
Castiga, et argue,
[230] Sed clementer, ut emendes,
Non ut interficias.

   Graves ut culpae merentur,
Non ita desaevias,
Tempera severitatem,
Desine percutere,
Usque ne plaga contritus
Desperem, et peream.

   Hoc interdum te deposco,
Ne tentationibus,
[235] Quibus subinde pervertor,
Violenter obruar,
Victus ne miser succumbam
Da, precor, auxilium.

   Heu! dire me tandem, precor,
Ne permittas decipi,
356 Nam sufferre tentamenta
Daemonum non potero,
Desiderii eorum
Malitiam refrena.

[240]    Inde te, benigne Deus,
Acclivis efflagito,
Quantulumcunque placare,
Ut et hic indulgeas,
Ne longa poena subactus
Miser valde factus sim.

   In dolore sempiterno
Carnem ne constituas.
Ne crudeliter exire
Compellatur anima.
[245] Da cruciatibus finem,
Requiescat spiritus.

   Carpe mores, visita me,
Imo veni, libera,
Surge, dicito captivo:
[Col. 1260] Prodi foras, misero.
Releva carcere trusum,
Pande jam absconditum.

   Caput et reliquos artus
Aqua munda dilue,
[250] Atque internos squalores
Purifica gratia,
Cunctis ut abire sinas
Defectum feracibus.

   Lugeo confusus mala
Quae gessise memoror,
Fundo preces, et lamenta,
Contristatus animo;
Precor, oblatam ne neges
Poenitenti veniam.

[255]    Lacrymae contra peccatum
Non quidem sufficiunt;
Sed quod non valeo parvis
Expiare fletibus,
Oro, pietate demas,
Abluas clementia.

   Miseratione tua
Fac justum ex impio,
Fulgidum de tenebroso,
Nitentem ex horrido,
[260] Innocentem ex iniquo,
Viventem ex mortuo.

   Miseratus jam omitte
Noxas mihi criminis,
Eripiens plasma tuum
De manu diaboli,
Memento figmenti tui,
Et esto placabilis.

   Manus tuae me fecerunt,
Formaverunt digiti,
[265] Corpus in ventre materno
Per membra delineas,
Tua virtute creatam
Quo clausisti animam.

   Ne des in ruinam mortis
Opus tuum, Domine,
Propter carnale peccatum,
Quod lamentis elui,
Possibile praedixisti,
Atque vae mirabile.

[270]    Nullum perire protestans,
Quamvis gravi crimine
Carnaliter polluatur,
Si redeat poenitens,
Et non haesitet in fide,
Sumi posse veniam.

   Nuntians pro te, et tuis
Missis, et discipulis:
Poenitemini, coelorum
Prope regnum factum est,
[275] Et omnis peccati datur
In Christo remissio.

   Non in multis justis ita
Te gaudere perhibes,
Ut in uno erroneo
Peccatis turpissimo:
Veni quaerere, et salvare,
Dolens, quod perierat.

   Nulla tam grandis est culpa,
Cui non sit venia,
[280] Omne facinus peccati
Delet poenitentia,
Si, rejectis malis, quisquam
Sanus hanc peregerit.

   Nullum est malum quod nequit
Aboleni lacrymis,
357 Omne peccatum dixisti
Dimitti hominibus,
[Col. 1261] Spiritus tantum sancti [a 1Kb]
Excepta blasphemia.

[285]    Nunquid fixum verbi tui
Solvetur propositum?
Absit hoc, Domine Deus,
Ut repellas quempiam,
Qui post malum resipiscens
Te conversus sequitur.

   Objice bonitatem,
Et vince malitiam,
Praebe moram poenitendi,
Tempus mortis dilata,
[290] Fac ut salus subsequatur,
Ne tollat interitus.

   Omnino confidens credo,
Quod nolens perire me,
Subjecisti flagellis,
Quibus resipiscerem,
Ut, abominando culpam,
Redirem ad gratiam.

   Placeat, Christe, damnatum
Reparare naufragum,
[295] De interitus errore;
Te quaerente, redeam,
Atque de maligno dignus
Efficiar famulus.

   Peccavi tibi, peccavi,
Et deliqui nequiter,
Sed conversum nolo perdas,
Et quae posco tribuas,
Ut me mundes ante mortem,
Et, dum vivo, redimas.

[300]    Quis fuerim ne requiras,
[Col. 1261] Sed quis esse cupio,
Veteri culpa ne quaeso
Reputes damnabilem,
Cerne corrigendi votum,
Et relaxa debitum.

   Quanquam de reatu facti
Sit mihi confusio,
Novi quod de fine quemquam,
At non de principio,
[305] Aut pro bono tu corones,
Aut pro malo judices.

   Recipe, domine pater,
Fuga lapsum famulum,
Tolle mortem poenitenti,
Te precantem libera,
Et cum electis ad vitam
Agni libro revoca.

   Reprobari me ne sinas,
Quem pro meis meritis
[310] Ingenti pressura polis,
Et limas diutius,
Sed quem viventem fatigas,
Recipe post obitum.

   Solve, Christe, vincla pedum,
Ligamenta criminum;
Resera limen obscurum
Tenebrosi carceris;
Redde jam luci sepultum,
Peregrinum patriae.

[315]    Tolle furorem perennem
Ab animo principis;
Te propitiante, fiant
[Col. 1262] Jam mihi placabiles,
Quos adversos diuturna
Miser ira tolero.

   Veni, Jesu, ne tarderis,
Mors antequam rapiat,
Fessum de pulvere leva,
Et me reconcilia,
[320] Lacrymas juges absterge,
Cor triste laetifica.

   Christe, qui diversitate
Gratiarum dives es,
Fructum et meritum precor,
Viventi contribuas,
Ne, me sterilem procernens,
Succidas in posterum.

   Macerari me post mala
Ne permittas, obsecro;
[325] Habeam munere tuo
Collata quae offeram,
Quibus a laeva sublatus
Transeam ad dexteram.

   Zabulo me non conjungas
Ad mortem cum impiis,
358 Nec in Tartari barathro
Patiaris obrui,
Qui venisti te credentes
De morte redimere.

[330]    Gloriam jam vigil canam
Alphabetum finiens,
Tibi Patri, Filioque,
Inclyto Paraclito,
Cui laus erit et potestas
Per aeterna saecula. Amen.




[Col. 1261]
APPENDIX XVIII. ORATIO PRO CORREPTIONE VITAE. FLENDA SEMPER PECCATA [a 1Kb] . (C,G,S)

[Col. 1261A] 1. Deus omnium mirabilium auctor, misericordiarum Pater, et consolationis, in tribulatione refrigerium, cujus gratia praeventus homo sua peccata considerat, plangit, et emendat; cujus respectu et munere incipit vel bonum facere, vitare malum, et refutare, sequi justitiam, et declinare ab iniquitate, desiderare perennia, et horrescere peritura, confiteri misericordias tuas, et abnegare impietates suas; quia nihil proprium habet homo, sed conversio et profectus illius donum tuum est; nec a se quisquam potest corrigi, sed a te; dicente propheta: Scio, Domine, quia non est hominis via ejus, nec viri est ut ambulet, et dirigat gressus suos (Jerem. X, 23); et Apostolus ait: Non volentis, neque currentis, sed miserantis est Dei (Rom. IX, 16); et ipse dicis: Miserebor cui voluero, et clemens ero, qui [Vulg., in quem] mihi placuerit (Exod. XXXIII, 19).

2. Adesto igitur supplicationibus meis, intende deprecationem meam. Et quod expeto perfice propitius, [Col. 1261B] et intende placatus. Tu enim abstraxisti me de laqueis mundi, et eduxisti me de retiaculo peccatorum. Tu reserasti os meum ad confitendum tibi, cum essem peccatis omnibus obligatus; et fecisti intelligere me quomodo aut pro quibus obsecrarem te. Posuisti fiduciam in corde meo postulandi necessaria animae meae, quoniam (ut propheta dixit): Volens misericordiam reverteris, et misereris, obliviscens mala hominum, et peccata benigni ate pertransiens (Mich. VII, 18, 19); et ipse dixisti: Petite, et accipietis; quaerite, et invenietis; pulsate, et aperietur vobis (Matth. VII, 7).

3. Qui enim peti se et pulsari licentiam tribuit, dare sine dubio et aperire paratus est; nec est avarus [Col. 1262A] ad impertiendum, qui petere clamat non habentibus; ac per hoc ipse se postea poenitebit egere, qui ad dandum sibi a dispensatore congruentia remedia modo neglexerit impetrare. Ideo silere nequeo tactu gratiae supervenientis admonitus. Nam fateor, Domine, quod indignum me praevenit misericordia tua, et dum grabato multorum peccatorum saeculi hujus mortifero quodam jacerem sopore depressus, misisti gratiam tuam cum flagellorum strepitu suscitare damnabili torpentem segnitia, ut apertis oculis expergefactus, dum in me nihil victus boni operis recognoscerem, venirem ad te, vitae petiturus alimoniam, ne me egestas superveniens in novissisimo praefocaret.

4. Idcirco consurgens ad te lamentationum clamoribus prece multifaria 359 pietatis tuae pulsans auditus, per alphabetum, quod praemisi, singulas ejus litteras rigans [Forte, rigo] flumine lacrymarum. Compulit enim me pavor judicii tui flere diutius, [Col. 1262B] et gratia tua fecit fiducialiter exorare, credens quia in te Deo meo transgrediar murum omnium iniquitatum mearum, quae circumdederunt me, atque, praereptus angustiarum mearum afflictionibus, pertranseam ad amplitudinem latissimae jucunditatis, scilicet non hujus saeculi, sed futuri. Hanc ob rem non desinam exorare te, donec miserearis mei, et salves animam meam; quae confitetur tibi hodie in convalle sita plorationis, quia introduxisti me; quia non meo merito, sed tuo dono ad arctissimae poenitentiae claustra perveni, et in fontem lacrymarum illius ingressus sum, varias nequitiae maculas lavaturus, quae nondum me petente, sed te praestante, mihi collata est, tuaque misericordia [Col. 1263A] procurante, (cum) necdum eam quaererem, inveni.

5. Ecce jam non minimo tempore in aestu afflictionis ejus desudo, sub districtionis ejus regula laboro. Cum ipsa contendens quotidiana examinatione discutior, pressura illius magnos mihi gemitus trahit, et flere me quia deliquerim, magis magisque compellit, et gratias tibi referre jugiter docet pro patientia tua magna, qua diutius sustinuisti me lascivientem, et servasti tempus correctionis, quo relicta praevaricatione converterer, ne peccatum incessanter persequens, in aeternum cum peccato perirem; et nunc misericorditer erudiens me in virga tua, operaris salutem meam, subtrahens de corruptione vitam meam, et animam de interitu, ut scirem electionem bonorum iniqua praetergredi.

6. Et hoc confidens spero, quia sicut induxisti poenitentiae tribulationes, ita et indulgentiae miserationes im ertias. Non solum autem, sed et benedico nomen sanctum tuum, quia distulisti eventum mortis, [Col. 1263B] ne in peccati torpore ad poenam sempiternam desiperem; et subvenisti mihi de longe providens remedium curationis meae, eo quod ulcere pestifero laceratam animam meam hujus poenitentiae medicaminibus tradideris sanandam. Bona enim mihi est stimulatio illius, quae offensiones praeteritas fugere docet, et futuras cavere me praemonet. Leve reputo jugum oneris ejus, quia graviores tollit cruciatus quam inferat, et dum temporaliter premit, aeternaliter redimit.

7. Amabilia sunt mihi vincula illius, quae nunc in parvo ligant, ut abs lutum in perpetuum faciant. Placitae sunt exteriores sordes illius, eo quod earumdem scabrositate interius anima piaculis emundetur. Et suavior nunc mihi est ejus amaritudo, quam dulcedo luxuriosae vitae in praeterito, quia per illam vitam anima praefocatur, per istam vero ab hujusmodi morte resurgitur. Quod illa sordidavit, ista diluit. Quod cruentavit illa, medetur et sanat haec. Si enim noxium exterius cernerem in corpore vulnus, aut aliquem intrinsecus sentirem viscerum dolorem, ocius omnino [Col. 1263C] ad medicum currerem, secandam cum doloribus ferro traderem carnem, et ignito cremandam cauterio, atque causa reparandae salutis amarissima bibere non recusarem antidota.

8. Cur ergo ista moleste feram, per quae anima de sempiterno interitu 360 saluti perpetuae restauratur? Quid retribuam tibi, Deus piissime, amator hominum et clemens justificator peccatorum, pro his quae praestitisti mihi? Calicem salutis accipiam, nomen tuum obinde cum laudibus in vocabo; in viam vitae reduxisti gressus meos, grates tibi referre non desinam. Haec est enim via per quam de inferis ad coelum recurritur, de peccato ad justitiam reditur, de offensione ad tuam gratiam revocatur; et ut in brevi concludam, omnis ruinae haec est reparatio. Haec denique, orante Publicano in templo, superat justitias Pharisaei, in hac reddit justiorem; haec Lazarum per flagella temporalia ad requiem deduxit aeternam.

9. Tibi, Domine, laus et gloria, qui percutis et sanas, [Col. 1263D] vulneras et mederis. Das dolorem transitorium, et post paululum aeterna jucunditate refrigeras, quoniam justus, et pius es: justus, quia nequaquam delinquenti parcis; pius autem, quia poenitenti misericordiam non subtrahis: item justus et pius es, quia prius hic hominem a peccatis emendas, et postea ab aeterno supplicio liberas. Peccatori enim, ut praetuli, non parcis, dum eum aut flagello temporali ad purgationem feris, aut judicio aeterno puniendum relinquis, aut ipse in se homo poenitendo punit quod male commisit, ac perinde est quod delinquenti parcere nequaquam diceris. Nullum enim peccatum impunitum relinqui potest, quoniam poenam peccata merentur; sed aut punit hoc homo, et liberas eum tu; aut si ille distulerit, punis tu, juxta quod dicit Apostolus: Si nos ipsos judicaremus, non utique judicaremur. Quasi diceret: Si nos in hoc saeculo a peccato discerneremus, poena nos peccati futura non plecteret.

10. Necesse est ergo homini punire peccatum, ut [Col. 1264A] aeternum non incurrat supplicium; nam a punitione poenitentia nomen accepit, quasi punitentia, dum ipse homo poenitendo punit quod male admisit. Nam nihil aliud agant quos veraciter poenitet, nisi ut quod male fecerint impu itum esse non sinant. Eo quippe modo sibi non parcentibus tu parcis, cujus altum justumque judicium nullus contemptor evadit. Perfecta est autem poenitentia, praeterita delere, et futura non admittere. Haec secundum similitudinem fontis est, ut si forte, impugnante diabolo, aliquod peccatum irrepserit, hujus satisfactione purgetur. Satisfactio autem est causas peccatorum et suggestiones excludere, et ultra peccatum non iterare. Ipsa autem poenitentia juxta qualitatem delictorum agenda est; nam sicut levia peccata occulta oratione delentur, ita gravia coram Ecclesia per poenitentiam et satisfactionem remittuntur.

11. Unde quia poenitentiae satisfactio judicio tuo, non humano pensatur, et occulta est indulgentiae tuae [Col. 1264B] miseratio, flere sine intermissione necesse est. Nec unquam de peccato securitatem habere poenitentem oportet, quia inimica illius haec est; parturit enim illi negligentiam, et negligentia saepe insollicitos ad vitia transacta reducit, sed tantum debet esse promptus ad poenitendum, quantum et pronus ad peccandum exstitit, tantoque sublimius per humilitatem proficere, quanto inferius per elationem noscitur prolapsisse; et non solum plangere quia malum quod 361 non debuit fecit, sed etiam quia bonum non gessit quod debuit. Cautissimum enim haec res, non inertem justificat operarium; poenitentia enim vera in omni sancto opere sollicitius anxiatur.

12. Non habet omnino risus, fabulas vanas non recipit, neque desideriis inquinatur, factisque protervis; terrena non concupiscit, coelestia desiderat, de fine suo cogitat, judicium futurum semper intendit, et qualiter coram Deo digne appareat, hoc quotidie sibi procurat; soli Deo militat, in nullis mundi negotiis involvitur. In vigiliis et orationibus frequentissima [Col. 1264C] est, in jejuniis exercitata, in cibo et potu moderata, in labore, et lectione assidua, in charitate perennis, in castitate perpetua, in sermone verissima, in juramento continens, benigna est, et patiens, invidia non succenditur, ira non superatur, cavet jactantiam, humilitatem amat, contumeliam non rependit, odit avaritiam, fugit vanam gloriam, superbiam detestatur, gaudia respuit, gemitus, suspiria, et tribulationes amplectitur, sciens quia misericordia tua non negligentibus, neque ridentibus conceditur; sed afflictis et contritis corde donatur, sicut ipse ais: Beati, qui lugent, quoniam ipsi consolabuntur (Matth. V, 5). Et iterum: Vae vobis, qui nunc ridetis, quoniam lugebitis, et flebitis (Jac. IV, 9, 10). Et Apostolus: Miseri, inquit, estote, et lugete, et plorate; risus vester in luctum convertetur [Vulg., convertatur], et gaudium in moerorem. Humiliamini ante Dominum [Vulg., in conspectu Domini], et exaltabit vos.

13. Certum sane est quod omnis culpa fletu resolvitur, [Col. 1264D] si renovata morum pravitate, transacta malitia non repetatur. Nam non sufficit a malo discedere, nisi subsequatur bonum etiam operari; sicut scriptum est: Declina a malo, et fac bonum (Psalm. XXXVI, 27). Et alibi: Quiescite agere perverse, discite benefacere (Isai. I, 16); quatenus peccato satisfactio poenitudinis opposita, simulque praeterita malitia, succedente bonitate cooperta et obvoluta, pereat, et minor inventa mortificetur. Quamobrem quia per satisfactionem fletus lapsa rursum erigitur anima, et hujuscemodi lavacro nitoris pristini recipit dignitatem, expedit mihi augere fletus, et celebres facere lacrymas super crebro repetitas iniquitates meas, quas innumerabiliter frequentavi. Non enim mihi plorasse sufficere puto juxta copiam delictorum; plangam ob hoc assidue in amaritudine delicta mea, si forte tibi placeat usquequaque mundare me ab illis. Utinam mei capitis in cruorem latices verterentur, et pro lacrymis sanguinem funderem; ut crudelia [Col. 1265A] peccata crudelibus lamentis abstergerem, quibus me olim ignava fatuitate nequiter vulneravi.

14. Immensis idcirco taediis satagens evertitur anima mea, quae etiam exaruit formidine tui furoris exterrita. Conversa est in succum absinthii vita mea, felle et aceto redundant viscera mea, doloribus profundis corrumpuntur praecordia, suspirium suspirio excipitur, et gemitus in gemitum irruit. Timore futurarum poenarum, et praesenti flagellorum aerumna incurvatus, et humiliatus sum usque in finem; nec possum onere multiplici praegravatus caput erigere. Stat mors, stant et immensa crimina coram oculis meis; et res nulla non est, unde possit esse redemptio. Ob hoc ineffabiliter conturbatus, nec regimine utor, nec consilium angustia 362 pressurae usque in desperationis perducit articulum, et velut in araneae filo consistens status mentis nutat, ut subruat, interdum timens propter austeritatem culparum, ne nolis ignoscere, interdum confidens [Col. 1265B] propter lenitatem misericordiarum, quia statuas liberare; et inter spem et metum non est parva commotio cordis mei, quia si vis perdere, incitat justitia, si autem vis salvare, invitat misericordia; et licet flagella praesentia conversum a peccatis absolvant, mens tamen ideo titubat, ne plagae meae non sufficiant ad expurganda omnia delicta mea; et tamen sapientiae tuae subtilitas ita exterius irrogat poenas, sicut interius prospicit culpas.

15. Sed quis de judicio tuo poterit esse quietus, cum apud districtionem examinis tui nec justitia justi secura sit? si etiam de otioso sermone reddenda est ratio, quomodo securus ero, qui principalia mala commisi? Non est omnino securitas in mente mea a vultu judicii tui, neque pax in conscientia mea a facie peccatorum meorum. Ideo magna est, velut mare, contritio mea, quia pessima est plaga mea. Quaero portum evasionis, et nequaquam reperio quomodo regredi (possim) de pedica deceptionis Satanae; illaquaevit pedes meos, et nullo modo praevaleo. Vociferor [Col. 1265C] dolorum multitudine superatus, et non est qui eruat. Laboro in luctu et gemitu compeditus, et desertus in angustia carceris, nec est qui consoletur. Heu me! heu miserum et infelicem! quem poenae justissimae terrent, quem ultiones dignae comminuunt, quem flagella et jurgia recte collidunt, quem variae miseriarum afflictiones opportune depopulantur, quia peccavi nequiter, deliqui crudeliter, erravi vehementer, corrui fortiter! Vae mihi, qui me tantis malis pollui, tanto malo foedavi, qui non sapui evitare, ne biberem de veneno calicis diaboli, quod necavit animam!

16. Et modo non indigerem denuo vivificari, qui circumspectissime non custodivi ne transfoderer lanceis illius, et essem modo sine vulnere, et non quaererem medicinam, qui non intellexi ut fugerem, et non irretirer laqueis ejus, ut essem modo liber, et non clamarem pro resolutione. Infelix ego homo, quis me de tantis nexibus liberabit, et de discrimine [Col. 1265D] mortis hujus, nisi gratia tua, Pater omnipotens, per Jesum Christum Dominum nostrum, quem posuisti redemptionem in salute mundi; et in cujus justitia et sanctificatione omnis deletur iniquitas, et mortis evacuatur imperium? qui factus est (ut propheta dicit) petra refugium herinaciis (Psal. CIII, 18), id est, susceptio et salvatio peccatoris, de quo et Joannes ait: Si quis peccaverit, adv catum habemus apud Patrem Jesum Christum justum, et ipse est propit atio pro peccatis nostris, non pro nostris tantum, sed etiam pro totius mundi (I Joan. II, 1); in quo omnis est a te constituta salvatio, dicente Petro Judaeis: Non est in alio aliquo salus; nec aliud nomen est sub coelo datum hominibus, in quo oporteat salvos fieri. Qui habet clavis mortis et inferi, qui reserat portas abyssi, et claudit ostia tenebrarum, aperit, et nemo claudit, claudit, et nemo aperit; cui dedisti omnem potestatem in coelo et in terra. In cujus nomine omne genu flectitur coelestium, 363 terrestrium et infernorum; qui [Col. 1266A] est vir voluntatis tuae; in cujus manu perficitur omne quod est placitum coram te. Qui cum sit splendor gloriae, et figura substantiae tuae, portans omnia verbo virtutis suae, sedens ad dexteram tuam, purgationem peccatorum faciens, et te pro peccatoribus interpellans, qui est universae rei principium et finis (Act. IV, 12; Apoc. I, 18; III, 7; Philipp. II, 10; Hebr. I, 3).

17. Quia et ante eum nulla exstiterit creatura, et per ipsum facta coepit esse universa creatura, et ipse erit consummatio omnis creaturae, cum finem mundo, et judicium dederit; quoniam ipse est vir, quem praeparasti judicare vivos et mortuos, nec judicas tu quemquam, sed omne judicium dedisti ei; qui solus habet potestatem perdere, et liberare, quia complacuit tibi in illo; exaltasti eum super omnes coelos, et super omnem principatum, et potestatem, et dominationem, dans illi gloriam et honorem, constituens eum super omnia opera manuum tuarum, et subjiciens universa sub pedibus ejus; per quem facta et [Col. 1266B] condita sunt omnia in coelis, et in terra, visibilia, et invisibilia, a quo continentur, in quo constant universa; per quem fundasti terram, stabilisti coelos, conclusisti abyssum, vallasti mare; quia sapientia, et consilium, virtus, manus, et dextera tua ipse est, concreante et convivificante, cooperante atque convivificante omnia, et quae sunt in omnibus, Spiritu sancto, qui a te et ab eodem filio tuo procedit ineffabiliter; cui et ego ab ineunte aetate fideliter credidi: cui et peccasse confiteor, et a quo veniam profunda cordis humilitate deposco.

18. Unde, Domine mi Jesu, quia multae sunt miserationes in manu tua, et non pateris perire quemquam, sed omnes vis salvos fieri, et ad agnitionem veritatis venire; quoniam exsecrando mortem non laetaris in perditione vivorum; neque vis interium hominis, sed salutem, et ob hanc causam te ipsum humilians, cum esses Deus, ut homo inveniretur, qui utique perierat, fieri homo dignatus es. Ad te mihi redeundum esse de praevaricationibus meis opportune [Col. 1266C] decrevi; suscipe me in manibus tuis revertentem cum fletibus coram te; excipe dignanter preces confessionum mearum, et salva confitentem; noli contemnere poenitentiam, Domine, poenitet me errasse, et doleo nunc stulte dudum perpetrasse nequissima; sed noli a me avertere faciem tuam, quia, si vis, potes me mundare; tibi enim mortificandi, et vivificandi, et liberandi, ligandi et solvendi potestas est; animam meam diversorum criminum tradidi nexibus illigandam, quam et scelere pessimo, sicut inspicis, vulneravi; solve, Domine, solve jam vincula colli mei, quibus ad te diu clamo multipliciter obligatus, et enudato vulneri miseratus adhibe medicinam.

19. Redde mihi pristinam sanitatem; et vivat anima mea remedio tui. Dirum siquidem arguas vulnus meum, nec ego dirum esse diffiteor, te tamen hoc medicari indubitanter posse confido; quia nihil esse tibi difficile, nihil impossibile credo; eo quod omnia [Col. 1266D] possibilia apud Dominum, te perhibente, didicerim, cum transire camelum per foramen acus facile protestaris. Deliqui, Domine, deliqui multum, et hanc ob causam, sicut ipse praecernis, tribulationes meae dilatatae sunt, nocte et die torquentes 364 cor meum. Non enim culpae meae, vel peccatorum parva congeries, ideo multi gemitus mei, et mens mea magnae perturbationis eversione moestissima; sed consideratione magnarum et innumerabilium miserationum tuarum a labe discriminis surgere paulatim renitens me direxit ad spem indulgentiae pietas tua, ut in fide nihil haesitans, petam veniam, et non moriar, sed vivam.

20. Ideo reversus ad percutientem me, et habentem potestatem super plagas meas, te scilicet, et Dominum meum, curvo tibi genua mea, et sedula oratione cum confessione poenitudinis in contritione jejunii deprecor te, dans gloriam nomini tuo in laude et benedictione frequentissima. Hoc enim docuisti [Col. 1267A] me in solitudine conclusionis meae. Nunquid non hoc modo reparabis casus ruinae meae? credo plane quod facias. Habeo igitur spem in confessione, in qua constantissime solidatus nec desperavi, nec desperabo, sed perfecta utor fiducia; qua erasa, et abolita de corde nequitia, possim, postulatione praemissa, ab omni morte criminum per te reviviscere, et omni colluvione peccatorum, interjecta confessione, purificari, quia fidelis es in verbis tuis, et quae processerunt de labiis tuis non facies irrita; non sunt enim consummatae miserationes tuae; neque praecisa est in hac vita quocunque casu ruentibus surgendi fiducia; quoniam in omnigeno peccato posuisti reditum, et servasti poenitentiam in remedio peccatoris: Nolo, dicens, mortem impii, donec revertatur, et vivat (Ezech. XXXIII, 11). Et iterum: Si dicente me ad impium, Morieris, et conversus ab impietate sua poenitentiam egerit, justitiam fecerit, in mandatis vitae ambulaverit, et reliqua, vita vivet, et [Col. 1267B] non morietur (Ibid., 14).

21. Et in Jeremia: Repente loquar adversus gentem, et adversus regnum, ut eradicem, et destruam, et disperdam illud; si poenitentiam egerit gens illa a malo suo, quod locutus sum adversus eam, agam et ego poenitentiam super malo, quod cogitavi ut facerem ei (Jerem. XVIII, 7); et caetera. Rursumque: Ecce ego fingo contra vos malum, et cogito contra vos cogitationem, revertatur unusquisque a via sua mala, et dirigite vias vestras, et studia vestra. Qui dixerit, Nequaquam, desperavimus, post cogitationes nostras ibimus, et unusquisque pravitatem cordis sui mali faciemus. Et ad Jerusalem cum promo populo omni crimine sceleratissimo aetate post idola declinante retinere dicis (Jerem. II, 23): Vide vias tuas in convalle, scito quid feceris, cursor levis explicans vias tuas; onager assuetus in solitudine animae suae attraxit ventum amoris sui, nullus avertet eam (Vide Isidoriana, loc. cit., n. 31).

[Col. 1267C] 22. Vulgo dicitur: Si dimiserit vir uxorem suam, et recedens ab eo duxerit virum alterum, nunquid revertetur ultra ad eam? nunquid non polluta et contaminata erit mulier illa? Tu autem fornicata es cum amatoribus multis; tamen revertere ad me, dicit Dominus. Leva in directum oculos tuos, et vide ubinam prostrata sis; tu qui sedebas exspectans eos, quasi latro in solitudine, polluisti terram in fornicationibus tuis, et in malitiis tuis; quamobrem prohibitae sunt stillae pluviarum, et serotinus imber non fuit; frons mulieris meretricis facta est tibi, noluisti erubescere. Ergo saltem amodo voca me, pater meus, et dux virginitatis meae tu es. 365 Nunquid irasceris in perpetuum, aut perseverabis usque in finem?

23. Et iterum: Revertere, adversatrix Israel, ait Dominus, ad me, et non avertam faciem meam a vobis, quia sanctus ego sum, dicit Dominus, et non irascar in perpetuum. Convertimini revertentes, quia ego vir vester assumam vos, si abstuleris offendicula tua a facie mea, non commoveberis (Jerem. III, 12). Ipse autem per Jeremiam, [Col. 1267D] permanenti in scelere populo, nec velle [Forte, volenti] reverti adhuc retinendo patientiam dicis: Noli subtrahere verbum, si forte audiant, et revertatur unusquisque a via sua mala, et poeniteat me, quod cogitavi facere eis propter malitiam studiorum suorum. Et in Isaia dicit: Ego sum qui loquor justitiam, et propugnator sum ad salvandum. Si revertamini, et requiescatis, salvi eritis. Et iterum: Revertere ad me, non obliviscaris me, et redimam te. Ego sum, ego sum ipse qui deleo iniquitates tuas propter me, et peccatorum tuorum non recordabor; scio enim quia praevaricans praevaricabis, et transgressorem ex ventre vocavi te; propter nomen meum longe faciam furorem meum, et laude mea infrenabo te, ne intereas.

24. Et iterum peccatoribus, ut per poenitentiam abluantur, ait: Lavamini, mundi estote, auferte malum cogitationum vestrarum ab oculis meis; quiescite agere perverse, discite bene facere; et reliqua; et si fuerint peccata vestra quasi Phoenicium, velut nix dealbabuntur, [Col. 1268A] et si fuerint rubra, quasi vermiculus, velut lana munda erunt. Et praevaricanti, ac delinquenti populo, et nolenti converti, de quo jam dixeras ut pro immanitate facinorum ira tua disperderes eum, in Osee dicis: Conversum est in me cor meum, pariter conturbata est in me poenitudo mea, non faciam in furore irae meae. Non convertam, ut disperdam te, quoniam Deus ego, et non homo, in medio tui sanctus (Ose. XI. 8). Si enim averso populo, nec poenitenti, qui, te relinquens, omnibus se abominationibus, et impudicitiis, et idolis subjecerat, tanta patientia sustinens, talem misericordiam obtulisti, quantum placabilior esse poteris super eum qui non est aversus abs te, et pro peccato suo poenitens incurvatus deprecatur te?

25. Recte idcirco alius propheta clamat: Convertimini ad Dominum, quia benignus et misericors est, patiens et multae misericordiae, et compraestabilis super malitia (Joel II. 13). David autem ait: Miserator et [Col. 1268B] misericors Dominus, patiens et multum misericors non secundum peccata nostra fecit nobis, neque secundum iniquitates nostras retribuet nobis (Psal. CII, 8). Et in Salomone: Misertus est Dominus poenitentibus (Eccli. XII, 3). Et rursum: Quoniam pius et misericors est Dominus, et remittens in tempore tribulationis peccata omnibus exquirentibus se in veritate (Eccli. II, 13). Hinc etiam cum prophetae testimonio Apostolus exhortatur, dicens: Hodie si vocem ejus audieritis, nolite obdurare corda vestra; non enim habemus pontificem, qui non possit compati infirmitatibus nostris; adeamus ergo cum fiducia ad thronum gloriae ejus, ut misericordiam consequamur, et gratiam inveniamus in auxilio opportuno (Hebr. IV, 7). Tu autem, Domine, laborantibus in iniquitate, et oneratis pondere peccatorum clamas: Venite ad me omnes qui laboratis, et onerati estis, et ego vos requiescere faciam (Matth. XI, 28). Et multa alio hujusmodi, quae de omnibus Scripturis scribere longum est.

[Col. 1268C] 366 26. Tantae igitur patientiae, tantarumque misericordiarum Dominum desideranter quaeram, audacter adeam, libenter sequar, fortiter amplectar, humiliter teneam, nullatenus dimittam, fiducialiter deprecabor, in cujus miseratione, et misericordia patet mihi per poenitentiae viam ad vitam de morte regressio, ad coelum de inferno recursus, ad lucem de tenebris aditus. Hoc ergo inprimis, Domine, peto, et sic ad reliqua transeam: da mihi devotissimam ad poenitendum mentis intentionem, quae sit acceptabilis, et placita coram te; da humilitatis compunctionem, ut suspiret mens mea ex affectu tuo, et ingemiscat in vulnere suo cordis resoluta duritia. Excita omnes sensus praecordiorum meorum, ut clament ad te internae vocis fortitudine, si forte quandoquidem audias deprecantem, commoveantur suspiria pectoris mei, et sonet in auribus tuis murmurans gemitus. Relaxa oculorum meorum habenas, et largo fontis manantes flumine palpebrae meae profluant aquas, ut piacula cunctorum criminum abluantur [Col. 1268D] impetu lacrymarum, currantque sine defectu tramites venarum capitis mei, donec abstergatur omnis immunditia iniquitatis.

27. Repleatur os meum veracissimae confessionis sermonibus, quibus delectatus et parcere clementer studeas, et praestare veniam non moreris; fiatque mihi fructuosa poenitudo mea, gaudium ex luctu parturiens, ex indigentia indulgentiam afferens, et ex labore requiem adducens, quatenus augusto calle carceralium afflictionum ad vitae me perducas introitum, et catenae ferreae vinculo resolutionem facias accipere peccatorum. Ecce, Domine, tempus instat confessionis, et dies remissionis adsunt, quibus promissa venia petentibus condonatur; quid enim amplius tibi confitear, et cum omnibus iniquis me esse non denegem nequiorem, quos comparatione mea justos esse constitues? quia nullius sceleris peccatorum, nullius facinoris defuit vitium, cujus me sordibus non coinquinaverim, cujus non sim pollutus [Col. 1269A] contagio: praeceps ad libidinem, improbus ad petulantiam, frequens ad luxuriam, inverecundus ad fornicationem, crimen quotidie crimini superponens, non cessavi pessimis deteriora contingere, voluntate dirus, mente pravus, moribus inhonestus, corde pollutus, et labiis blasphemus, iracundus et contumeliosus.

28. Propter quod confundor, et erubesco nunc extollere oculos, indignum me videre coelestia sidera judicans. Sed fac propter gloriam nominis tui, Deus meus. Pone mihi confitenti tibi veniam in salutem, et indulgentiae concede remedium, ut propitius effectus, atque placabilis, deleas universa facinora peccatorum meorum, et non requiras iniquitates meas, quas juventutis, et ignorantiae meae gessit aetas lubrica, rudis, lasciva, vana, et insipiens, ad malum prona, ad bonum pigerrima, velox ad mortem, ad vitam difficilis, cui exosa sunt opera lucis, et tenebrarum amatissima, quae cadere diligit, surgere negligit; [Col. 1269B] amara est illi salus, et dulcis perditio; solve, Domine, reum inexplicabilibus nodis astrictum, et, abruptis laqueis criminum, abire facito liberatum, ut salves me in bona voluntate tua, et non peream in mea malitia, neque descendam in infernum, unde ultra non est ascensio; quia copiosior est misericordia tua, 367 quam peccatorum meorum abundantia. Et amplius tu benignissimus, quam ego nequissimus. Ego quidem malignus, et praeceps, tu autem mitis, et patiens; ego ad corruendum pronus, et fragilis, tu ad erigendum promptus, et fortis. Si retro gesta respicias, periturum illico censeas; si velle praesens et votum intendas, credo quod salvare me judices, eo quod direxeris cor meum in desideriis tuis, quibus mentem meam ardentius servire conspicis, quia sitit te anima mea, pariter et caro delectatur.

29. Redime me, Domine Deus meus, ab omnibus angustiis meis, et placeat tibi de interitu eripere me. Revoca me de janua mortis, et reduc me in via aeterna, ut curram in semitam mandatorum tuorum, et [Col. 1269C] ambulem in veritate tua. Non me tenebrarum caverna retineat, non barathrum abyssi, vel antra concludant; sed patefacito mihi, lux lucis, aditum aeternae vitae. Resera portum, quia tu es Deus, contriti cordis excipiens lacrymas, et poenitentium acceptans humiliationem. Nec enim vocaberis in non peccantibus pius, sed cum conversus fueris impio, et peccatori misertus a malo. Semper corrui in deterius, et de malis in pejora defluxi; sed valde peritus es artifex, sciens de inutili utile tibi vasculum figurare; hoc est enim ab initio opus tuum justos ex iniquis efficere, et dignos ex indignis formare; erigere rursum elisos, et labentium antiquas reparare ruinas; quoniam, ut ipse protestaris, Non est opus sanis medicus, sed male habentibus (Matth. IX, 12); haec etiam causa fecit te in hunc mundum descendere, ut peccatores salvos faceres, quorum principalior ego sum; et si tunc inimicos adversarios aversos et impios cum doloribus tuae passionis salvos facere voluisti, [Col. 1269D] amicos nunc conversos et poenitentes perdere poteris? Absit. Delectat vere te, peccatoribus, si convertantur, indulgere, qui pro peccatoribus mortem non recusasti suscipere. Nam nequaquam pro iniquis crucem ascenderes, si iniquis parcere recusares.

30. Si enim legioni daemonum impoenitenti et sine lacrymis porcorum gregem expetitum non negasti, quanto magis animae fideli te fletibus imprecanti facilius concedere peccatorum veniam promptior eris? Fidus ob hoc tibi poenitentiae meae preces et lacrymas offero, salvabis me sicut et caeteros quos deliquisse poenitet. An infecunda remanebit ex me, vel in me solum arida, et irrita fiet fiducia, et promissio pietatis et indulgentiae tuae, per quam omnes salvantur conversae cognationes terrae? Nunquid in uno poenitente fiet insufficiens multa clementia tua, quae nunquam dando potest minorari, nec alicujus egestatis effectu coarctatur? Nunquid in me solum te continebis, ne postulata largiaris misericordiae fructu [Col. 1270A] factus sterilis? Num dolebis contra me in perpetuum, propter peccatum parvi temporis, quod tua providentia disponente exsecrans et abhorrens poeniteo, cum sim ego creatura ex terra et cinere corruptibilis, et mortalis, tu autem Deus creator incorruptibilis et immortalis? Nunquid obduratus in clementia attritum et humiliatum non exaudies, aut judicabis punire confitentem tibi, aut obsecrantem te disperdere censes? Non ita credam, nec velle te suspicabor, quia hoc impium, 368 et contra naturam divinae pietatis. Ideo supplex et confidens exoro misericordiam tuam, ut petitiones meas benigna voluntate perficias.

31. Inclina, Domine, aurem tuam, et audi, aperi oculos tuos, et vide desolationem meam. Vide afflictiones multas, et miserias, quae me, sicut plaustrum paleas, conterunt, sicut laneam tineae, devorant, sicut lignum putridum [Forte deest ignis] consumunt; et furorem mitescens, suspende flagellum. Jam miserere mei, placare, et revertere, parce animae [Col. 1270B] meae, parce peccatis meis. Non me obliviscaris in finem, non mihi in perpetuum irascaris, non me usquequaque deseras, neque periturum ullatenus derelinquas, sed restitue mihi gratiam tuam, et salvum me fac in loco periculi, quo jacet caro mea praestricta ferro, percussa plagis, fatigata poenis, fessa languoribus, humanis deserta curis, segregata consortiis, quadris obserata lapidibus, in sterquilinio, et fetoribus justo judicio dedita, in tenebris et umbris mortiferis diuturnis exposita miseriis. Quae ipse cuncta prospicis, qui sedes super cherubim, et abyssos intueris.

32. Jam antiqua facta est et vetusta contritio, et percussio mea, nec est qui memoretur pietatis tuae, neque qui compunctus corde recogitet dicens: Jam propter Dominum miserebor mortalis, mortali aeternum dedit carcerem, ferrumque perenne. Ereptionis non est mihi misericordia reservata, judicio sum irrevocabili condemnatus, quia non dictum: Revertamur impertire veniam perituro. Recordare, Domine, [Col. 1270C] misericordiarum tuarum super me, et gravem hanc atque praeduram muta sententiam, quia tu dixisti: Non affliges in aeternum proximum tuum, quia misericordiam volo, et non sacrificium, atque contra impietatem, qua licet juste morior, tu tamen, quia pius es, clementer vitae para suffragium; impende, Domine, propitius divinum, ubi humanum recessit, auxilium; unicus tantum tibi relictus sum; et adjuva me solitarium. Non sis mihi alienus in diebus angustiae, neque derelinquas in tempore tribulationis, protegens custodire me non desinas, et fovens alere ne cesses.

33. Confirma oculos tuos super me, ne peream, tuere et salvifica me; esto animae meae simul et corpori vivificator, et vita, omniumque infirmitatum mearum sanator, et sanitas, ut vivam munere beneficti tui, et collaudem te in vita mea coram fratribus meis, donec placatus inspiratione tua, et quiescat indignatio tribulantis me, quoniam tibi potestas est, [Col. 1270D] ut hic corda principum corpori placentur inflectere, et illic a futuris poenis animam liberare, cui nemo dicturus est: Quid fecisti? nec quisquam resultabit judicio tuo, neque voluntati resistet; neque vero audebit arguere tunc quispiam reum, quem tu nunc a culpis suis feceris absolutum; sed erit sine aliqua contradictione beatus, sicut scriptum est: Beati, quorum remissae sunt iniquitates, et quorum tecta sunt peccata. Beatus vir, cui non imputavit Dominus peccatum (Psal. XXXI, 1, 2); et Apostolus: Si Deus, inquit, pro nobis, quis contra nos? Deus qui justificat, quis est qui condemnet (Rom. VIII, 33)? Proba me, Domine, proba me in camino humiliationis, quo diutius indignum examinas.

369 34. Rogo tantum ne reprobes noxias peccaminum comburere rubigines; perniciosos ustula criminum squalores, ut de adulterina plumbi commistione aurum purissimum et rutilans educas; et accelera, ut eripias me sic a flagello temporali; [Col. 1271A] culparum mearum excessus resera, ut nihil in futuro quod punias, sed quod beatifices, derelinquas. Hic me, Domine Deus, ab omnibus munda criminibus, hic ab omni vitiorum colluvione deterge, hic ab omni peccatorum vinculo solve, ut aut si viventem laxaveris, purificatus abeam, aut si vocare decreveris, usquequaque mundatus assumar. Tu meam animam in corpore positam rege, tu exeuntem a corpore suscipe, tibique in aeternum adhaerere concede, ut nullatenus pereat res per multas lacrymas commendata tibi Domino Deo et creatori suo. Quod si adhuc in carne mihi prolixior vita servatur, nova praeconiorum honestate componatur. Exue me foeditate omnium vitiorum, et indue dignitatem [Forte dignitate] cunctarum virtutum, charitatis et benignitatis, humilitatis et continentiae injiciens intersere germina. Cupiditatis autem, et avaritiae, vanitatis et arrogantiae, irae et impatientiae, caeterarumque nequitiarum putridas amputa vetustates, circumcide [Col. 1271B] superflua, inhonesta deseca, elata deprime, noxia et infecunda recide, ut malignae arboris amaritudo bonos succos generet demutata; dulces tibi post molestiarum acerbitatem parturias fructus, ut quod non habuit prius natura, offerat amodo collatum ex gratia.

35. Peccandi a me fuga occasionem, et in exercitium boni excita sollicitudinem. Rursum peccandi tolle desiderium, et omnes exclude carnales affectus. Non sit in anima mea concupiscentia foedae libidinis, sed amor inhabitet pulcherrimae castitatis. Mundi hujus ambitio longe sit a me, ut impedimento illius a recto proposito non declinem. Tui tantum timoris et amoris opto in me gratiam semper inesse, quorum in fructu ab omni vitiorum mortalitate denuo reviviscam. Nam per timorem a malo receditur, et per charitatem bonum opus peragitur. Rursumque quod operatur charitas, per amorem custodit timor, ne pereat per elationem. Item charitas festinat, Deo conjungit, et timor non dimittit ab eo separari. Ipse [Col. 1271C] est timor sanctus permanens in saeculum saeculi. Noxiae prosperitates et amicitiae hujus saeculi non mihi appropinquent; adversitates autem tempera, ut possim sustinere, quoniam prosperitas dejicit, adversitas erudit; et saepe ad peccandum prosperitas animum illicit, adversitas autem et a peccato suspendit, et praesentem odire vitam atque futuram desiderare semper provocat, et suadet. In nullis ergo mundi negotiis me ulterius permittas involvi, sed tibi soli mititem, tibi semper serviam; te incessanter adorem, tibi die noctuque psallam. Malarum cogitationum semina, rorem et incentorem inutilium desideriorum ac bonae intentioni contrariorum repelle a me, et contra omnia tentamenta illius captiosasque deceptiones auxilii tui et detensionis pone praesidium, ut ad perseverantiam bonam inflexibilem me (diabolus) praecernens confusus abscedat.

36. Omnia peccata mea flere tantum, non desiderare permittas. Fac me 370 odire quae odis, amplecti [Col. 1271D] quae diligis. Obtemperet mens mea mandatis tuis, et voluntas mea voluntati tuae concordet, ut nihil turpe, nihil injustum, nihil inhonestum, nihil indecens vel impium in conscientiae meae delectamento obortum inhaereat; sed amore tuo intentio mentis anhelans justitiae et pietatis operam assequatur. Sit autem opus mundum, et oratio, sicut praecipis, in occulto, ut non ad oculum serviam quasi hominibus placiturus, legum tuarum admonita et patrum honestissima gesta scire me permitte, et lactis implere concede. Ab omni laqueo peccati me retrahe, et ab omnium errorum labe suspende. Disciplinae tuae repagulis semper astringe, et ne ulterius decidam, firmissime tene. Trahe me post te, et duc quocunque placet, et ne dimittas ullatenus retrogradum terga rursum diverti [Forte, divertere]; sim in tuo timore sollicitus, in amore perfectus, in fide constans, in spe nullatenus dubius, dilectione proximi ferveam, odii ardore non urar, nec invidiae livore tabescam.

[Col. 1272A] 37. Sanctum semper opus inspira ut cogitem, compelle ut faciam, suade ut diligam, confirma ut teneam, custodi ne perdam. Mater et regina septem principalium vitiorum superbia non ingrediatur, nec requiescat in domicilio cordis mei, neque soboles ejus mihi adhaereat, id est, gulae concupiscentia, fornicatio, avaritia, invidia, ira, tristitia, vana gloria. Da autem mihi e contrario profundam humilitatem, qua curvetur altitudo superbiae; da mensuratam abstinentiam, qua superflua ventris refrenetur edacitas. Da castitatem, cordis munditiam, qua immunda luxuria sopiatur; da velle largifluum ad erogandum eleemosynam, quo tenax avaritia respuatur. Da perfectae dilectionis amorem, quo zelus exstinguatur invidiae. Concede tolerantiae patientiam, per quam ira superata deficiat; tribue aeterni gaudii spem, quo tristitiae amaritudo demulceatur; fac deinde sic intrinsecus in mente de bono opere gloriari in te, ut vanae gloriae foris ex me procedat jactantia.

[Col. 1272B] 38. Dona etiam mihi in omnibus tenere justitiam, magnanimitatem, temperantiam; et fac me cum simplicitate esse prudentem, ut et beatam vitam sinceriter agam, et malum prudenter refugiam; atque fraudulentam et deceptoriam astutiam diaboli, ne me per speciem boni fallat ut et discernere rationabiliter valeam, et praevidere; fac me post haec mitem et benevolum, pacificum et mansuetum, modestum et verecundum, reverentem et trepidum, aequum, et sine simulatione veridicum, et sine dolo rationabilem, bonisque concordem, in vigilis, et jejuniis, et oratione constanter strenuum; da etiam in mansuetudine moderatum habere sermonem, et amico subinde frui silentio, ut loquar quod condecet, taceam quod loqui non oportet; vel quidquid ex virtutum fructibus conferre dignaberis, mortificata jactantia, patrona servet humilitas.

39. Da sine aliquo errore pravae religionis immaculatam tibi servare fidem, et juxta fidem dignum [Col. 1272C] esse operarium, ut fidem rectam opere pravo non polluam; et quem bene credendo confiteor, male vivendo non denegem; quemque strenua fide sequor, actu negligentiae non offendam; fac me in sancto conversantem proposito sequi justitiam, diligere misericordiam, 371 amare veritatem, refutare mendacium, falsum nihil meditari vel loqui, te indesinenter timere, religionem venerari, pacem cum omnibus sine dolo tenere, discordes ad concordiam revocare, charitatem insimulatam offerre, nullum scandalizare, nulli me praeferre, sed inferiorem omni infimo judicare, principibus et potestatibus in nullo resistere, in omnibus obtemperare, reverentiam et honorem exhibere senioribus, obedientiam et charitatem aequalibus offerre, gratiam opportunae dilectionis junioribus ostendere, fraterna onera, sive pericula aequanimiter sustinere, amicum velut animam meam venerari, parentem et proximum sicut meipsum diligere, cunctisque simul prodesse, non [Col. 1272D] obesse, nulli nocere, nulli adversari, nullum calumniari, nulli offendiculum ponere, nullum judicare, nulli detrahere, nullum condemnare, nulli injuriosum esse, nullius carpere vitam, nullius explorare rectam semitam, de me tantum esse sollicitum, malum pro malo nequaquam rependere, injuriarum mearum, nec memorem ullatenus esse, nec vindicem, sed omnem bonitate superare malitiam, maledicenti benedictionem parare, adversa pati, non inferre, inimicum ut amicum diligere, convicia et contumelias irascentium sustinere, non rependere, injuriae cito oblivisci, offenso me festinanter ignoscere, ad veniam concedendam semper paratum esse, aliena non concupiscere, nec occasione qualibet auferre mea vero non habentibus misericorditer erogare, debitum debitori dimittere, reformare quod inique direptum est, pignus reddere mutuanti, et nihil alienum apud me retinere, esurientem deinde reficere, sitientem potare, hospitem colligere, nudum operire, [Col. 1273A] visitare languidum, requirere carceratum, consolari tristem, afflicto et lugenti compati, non habenti praebere necessaria, victum et vestitum dividere cum egeno, amplecti indigenam, fovere domesticum, amare peregrinum, redimere captivum, suscipere advenam, tueri pupillum, et orphanum, suffragari viduae, subvenire oppresso, praestare auxilium desolato, dirumpere colligationes impietatis, confractos relinquere liberos, et omne onus dirumpere, velut quaeque praeceptorum tuorum documenta declarant, ardenter exquirere, diligenter legere, prudenter tractare, festinanter exercere, desideranter implere.

40. Averte, Domine, a vanitate oculos meos, et transgressus meos ab injustitiae semitis. Non recipiant aures meae opprobrium adversus proximum; neque relicta veritate pruriant audire fabulas vanitatis, aut verba mendacii; neque lingua mea pruriat detrahere, aut maledicere principi, aut sacerdoti, [Col. 1273B] aut cuiquam subsequenter hominum. Non sit scurrilis, nec vaniloqua, non maledica, non dolosa. Non decipiam proximum, bonam dicens viam illius, cum maligna fortasse patuerit, sed, humili compassione commotus, loquar privatim veritatem, ut avertatur ab errore, et siquidem audierit, salvetur anima illius, et meorum (sicut scriptum est) operiatur multitudo peccaminum. Sim in audiendo festinus, in respondendo moderatus. Non scientia infler, non arrogantiae tumore distendar, sed sermone, et opere bono redundans, humilis semper existam, ut surgam, non decidam, erigar, non subtuar, ascendam, non descendam. Non 372 me laudes corrumpant, non vituperationes conturbent: non adulationes decipiant, non mendacia deludant; non prosperitas elevet, non adversitas curvet; non secunda opinio extollat, non sinistra dejiciat; non jucunditas mutabilem reddat, non tristitia dissimilem faciat; sed in omnibus sit vita mea aequalis, et vultus uno modo constans.

[Col. 1273C] 41. In salute collaudem, in infirmitate gratias agam, in correptione non resultem, in flagello non murmurem; de bono opere non extollar, nihil boni facti mihi ascribam, pro nulla re in me glorier, neque confidam; sed gloria, spes, virtus, laus et omnis delectatio animae meae tu ipse sis; te corde credam, te laudibus confitear, te vox mea sonet, te lingua mea jugiter praedicet; tibi, non mihi placeam, tuamque non meam faciam voluntatem, et omnis mens mea te meditetur, te delectetur, et sequatur intentio, ut memetipsum abnegans sequar te cum cruce mea, perdere pro te promptus animam meam, ut per te inveniam illam, quatenus novum tibi hominem ex inutili vetustate, cunctis vitiorum vepribus concrematis, poenitentiae caminus restituat, et morum pravitate comptissimum extrema vitae [Forte, vita] reformet, ut in hoc, abdicatis erroribus, nihil in me suorum antiquus hostis in futuro recognoscat, vel reperiat. Nunc itaque, Domine Deus meus, cum [Col. 1273D] magna exsultatione glorifico nomen tuum sanctum, qui persistens erudisti insipientiam meam, et emolliisti duritiam per flagratores tuos, donec vel invitus audirem voces tuas, me diutius clamitantes, et conversus sequerer praeconantem mihi juxta capitulum psalmi dicentis: In freno et camo maxillas eorum constringe qui non approximant ad te (Psal. XXXI, 9). [Col. 1274A] Et ego, Domine, cognovi et intellexi sonum clamoris tui, et reprehendens me conversus sum, et egi poenitentiam coram te, sicut haec dies prebat, idcirco in laudem tuam et consolationem meam prophetica tibi verba decantem: Castiga me, Domine, quia eruditus sum, quasi juvenculus indomitus.

42. Postquam enim convertisti me, egi poenitentiam; et postquam ostendisti mihi, percussi femur meum, confusus sum, et erubui, quoniam sustinui opprobrium adolescentiae meae, et recordatus sum Deo meo, et dixi: Confitebor Domino, quoniam bonus, quoniam in saeculum misericordia ejus (Psal. CXVII, 1); in tua enim misericordia revixit anima mea, et surrexit a mortuis, quoniam segregasti me a peccatis adolescentiae meae, et a juventute mea corripuisti me, et convertisti me, et egi poenitentiam coram te. Ideo bonae spei factus sum vir, quia servasti mihi tempus conversionis, quo considerans peccata mea compunctus sum, et egi poenitentiam [Col. 1274B] coram te. Laetus jam deinde tibi nunc et semper innumeras gratias referam, te totis visceribus implorans, tibi me tota devotione commendans, quia, ut invenirer, tu quaesisti me; ut redirem, tu compulisti me; ut verberarer, tu respexisti; ut confiterer, tu es operatus; ut me recognoscens plangerem, tu dedisti mihi. Pone, Domine, lacrymas meas in conspectu tuo, et perveniat ad te in coelum deprecatio mea publicani et peccatoris. Placita tibi fiat confessio oris mei, et pro munerum 373 oblationibus, quas manu non offero, hunc contriti cordis mei fletum tibi in sacrificium submitto; et hanc poenitentiae actionem pro acceptione, si mihi fuerit denegata, suscipito, quia et actio a te injungitur, non acceptio demandatur.

43. Esto, Domine, adjutor, et protector meus in salutem, et misericordia tua subsequatur me omnibus diebus vitae meae; atque in umbris laetabilibus collocatus umbra alarum tuarum me protegens recrea. Dum vero diem vocationis induxeris, ecce, [Col. 1274C] Domine flens, dico, introibo miser, tremebundus, et pavidus viam amarissimae mortis obscurissimam, ignotam, et irremediabilem, profunda demergentem caligine. Adesto, precor, et subveni, atque in manus tuas commendatum tibi spiritum suscipe, liberans animam meam de ore draconis saevissimi, et de manu atrocissimi inferni, cum acceperis eam, et auferas me de medio umbrae mortis; imo deducas super semitam lucis nemorosam, et clarissimam regionem viventium. Colloca me, Domine, in caulis tutissimis gregum tuorum, et associatum numera cum ovibus tuis in supernarum mansionum gubernaculis, quo sancti tui Abraham, Isaac et Jacob, amoenitate fruentes lucis et refrigerii, cum universa multitudine sanctorum tuorum inhabitant, quia tu es pastor bonus, qui ducis et reducis perdita, tueris et salvas inventa, foves et sanas languentia, et tu es misericors Dominus, qui sperantes in te non confundis, requirentes te non derelinquis, [Col. 1274D] revertentes ad te non despicis, sed exsultando et laudando suscipis, amplius gaudens coram angelis tuis super unum poenitentem, et conversum errulum, quam super novem et nonaginta numeros beatorum; cui est cum Patre et Spiritu sancto una deitas, gloria, virtus, imperium, et potestas in saecula saeculorum. Amen.




[Col. 1273]
APPENDIX XIX. ORATIO CONTRA INSIDIAS DIABOLI [a 1Kb] . (S)

[Col. 1273D] 1. Tu, Domine, verus doctor et praestitor, qui creator es et redemptor, largitor et munitor, advocatus ac judex terribilis et clemens, qui caecis mentibus [Col. 1274D] donas aspectum, qui infirmis possibile esse facis quod praecipis; qui sic pius es, ut assidue rogari velis; sic munificus, ut neminem desperare [Col. 1275A] permittas; indulge mihi peccata omnia, ac universos errores, et tua gratuita bonitate, bone Jesu, perduc me ad illam contemplationem desiderabilem, ubi jam errare non possim. Per quanta enim vitia corrui, tu scis, qui occultorum es cognitor. Quam misera et prona est mea fragilitas, tu nosti, quali hoste incessanter affligar et premar agnoscis. Te, Christe Deus, bellator fortissime et triumphator semper victoriosissime, quaerit impar certamen, te [Col. 1276A] expetit mortalis infirmitas, majestatis enim tuae gloria est, si leo rugiens ab infirma ove superetur, si spiritus violentissimus a debilissima carne vincatur, et si saltem illius dominationem, permittente tuo justo judicio, ad tempus patimur, nequaquam 374 illius insatiabilibus faucibus sorbeamur. Fac illum, amator hominum, tristem de humana laetitia, qui de nostra offensione exsultat.




[Col. 1275]
APPENDIX XX. LIBER DE ORTU ET OBITU PATRUM,
De quo in Isidorianis, cap. 61, n. 48.
(C,G,S)


[Col. 1275A] De sancto Abraham, qui fuit prima via credendi.

[Col. 1275B] 1. ABRAHAM, filius Thare, filii Nachor, frater Aran, patris Lot, pater Ismael, et avus Jacob. Undecimus a Noe, vigesimus ab Adam, Deum corde credidit, Trinitatem hospitio suscepit. Cum Deo loquitur, a Melchisedech post victoriam benedicitur. Filium in senectutis tempore meruit, quem Deo Dei amore obtulit; Chaldaea ortus, in Chanaan peregrinatur; dives valde, placuit Deo. Plenus dierum, CLXXV annorum deficiens, mortuus, a filiis suis Ismael et Isaac sepultus in spelunca duplici, quae est in agro Ephron Caethaei juxta civitatem Cariatharbe, quae et Hebron alio nomine vocatur.

2. ISAAC, filius Abraham, in senectute parentum natus, id est, matre nonagenaria et patre centenario in Geraris inter Cades et Sur ortus, a Deo nominatus, antequam natus esset, die octavo circumcisus, obediens patri, Deo immolatus in figura Jesu Christi, qui oblatus est Deo Patri. Uxor Isaac Rebecca, Bathuelis filia, filii Nachor, fratris Abraham, mater Jacob et Esau. Isaac plenus dierum, et senex [Col. 1275C] CLXXX annorum, moritur justus, a filiis suis sepultus.

3. JACOB, filius Isaac, frater Esau, fratris supplantator. Benedictus a patre, nolens pater. Benedictus a Deo, volens Deus, simul et mater. Ortus in Bethsabee, factus pater tredecim filiorum, scalam vidit in Bethel dormiens, angelos in scala, et Deum in visu conspiciens, luctavit cum Deo, benedictus ab eo. Nomen mutat, Israel illum appellavit. Valde dives, in Aegyptum pergit causa famis, ibi moritur plenus dierum CXLVII annorum; aromatibus conditus, inde translatus a Joseph, sepultus in spelunca duplici in terra Chanaan, ubi Abraham et Sara, Isaac et Rebecca, simul et Lia, jacent sepulti.

4. JOSEPH, filius Jacob et Rachel, frater Benjamin, in Mesopotamia Syriae odiosus fratribus, amabilis patri, somniator veridicus, in Aegyptum a fratribus venditur in figura Christi, qui venundatus est pretio argenti. Missus in carcerem sine culpa, vere sub dolo et mendacio Putipharis feminae. Fuit Dominus [Col. 1275D] cum Joseph in carcere. Somnia regis Pharaonis revelavit, quae nemo interpretari potuit; propter hoc a rege est honoratus, princeps Aegypti factus, et a Pharaone Sara tofane nominatus, quod Aegyptiace sonat mundi Salvator. Nutritor fratrum, simul et patris, in tempore dirae et gravis famis. Vixit longaevus multis diebus CXX annis. In Aegypto mortuus, aromatibus conditus in loco Bresith in Aegypto 375 repositus, curru ossa, ut ipse rogavit, Moyses de Aegypto secum portavit, et in tempore Josue ministri regis populus in Sichen sepelivit ossa ejus.

5. JOB, qui et Jobab, cujus pater Zara, et mater Bosra. Zara autem filius Raguel, filii Esau, filii Isaac, quintus ab Abraham rex inclytus in terra Edom. Vir simplex et rectus Domini servus. Dives ac praeclarus in filiis, et filiabus, in possessione, ovium septem millia, juga boum quinquaginta, et multa familia. A Deo probatus, a Satan tentatus, substantia privatus, lepra percussus, filiis orbatus, [Col. 1276A] valde maledictus, a falsis amicis false consolatus, et eorum verbis corde contristatus, loquitur cum [Col. 1276B] Domino, interrogatus ab ipso seipsum reprehendit. In favilla et cinere poenitentiam egit; liberatus a plaga, additur substantia. Benedictus a Domino, accepit duplicia in vita, et filios Dei beneficio. Vixit post plagam diebus multis CXX annis; moritur senex et plenus dierum.

6. MOYSES, filius Ambre, filii Chath, filii Levi, filii Jacob. Septimus ab Abraham, Aaron, et Mariae frater, quorum mater Jochabet, filia Levi, filii Jacob. Moyses in Aegypto natus, tribus mensibus absconditus, inde in fiscellam stirpeam positus, et in ripam fluminis dimissus, a filia Pharaonis ibi est inventus, et ab ea Moyses nominatus; eum nutrire praecepit, et in filium adoptavit. Ut vir factus est, fratres visitavit. Occiso Aegyptio, in Madian fugit, et ibi pastor ovium fuit. Ubi Dominum in rubo ardenti vidit, quem Dominus e rubo vocavit, et principem populi sui constituit. Virtutes multas in Aegypto per ipsum in mari et in eremo Dominus fecit; [Col. 1276C] facie ad faciem Dominum vidit; legem in Sinai ei tradidit, quam ipse Dominus digito scripsit, de qua [Forte, et quam] populum semper docuit, terram promissionis vidit, sed minime intravit. Jussu Dei verticem Pharga ascendit, et ibi moriens ad patres pergit plenus dierum CXX annorum. Cujus oculi non sunt caligati, nec dentes mutati, cujus sepulcrum nemo vidit, vel novit, quia ipse Dominus illum sepelivit, et planxit eum populus XXX diebus.

7. AARON, filius Ambre, frater Moysi, prior nascendo in tribus annis, minor honore in multis signis. Sacerdos Dei, propheta fratris, unctus oleo sancto, indutus veste praeclara, intrabat semel in sancta in anno orans pro seipso, et pro populo, ortus in Aegypto, defessus in eremo, peccat in vitulo. Orans frater pro eo, postea complacuit Deo; privatus sorte haereditatis in terra promissionis, quia non credidit verbo veritatis, percussa petra in Cadesbarne cum aqua contradictionis. Pro tali culpa [Col. 1276D] iratus Dominus dixit ad Moysen: Tolle Aaron, et filium ejus, et duces eos in montem Hor, qui cum nudaveris patrem veste sua, indues ex eis Eleazarum filium ejus manu tua. Ita Moyses fecit, ut Dominus imperavit, patrem spoliavit, filium vestivit. Aaron in monte Hor moritur coram omni populo anno quadragesimo egressionis populi ex Aegypto mense quinto prima die mensis, cum esset annorum CXXIII, et ibi sepelitur, et XXX diebus a populo plangitur; et pro eo Eleazarus sacerdos ponitur. Soror ejus Maria in Cades cadit mortua, et ibi jacet a populo sepulta.

376 8. JESU, filius Nun, qui a parentibus Auses [Corrige, Osee] primo appellatus est, e tribu Ephraim, famulus Domini, et minister Moysis, natus in Aegypto, confortatus in Domino, et post mortem magistri factus est princeps praecipuus populi. Mittit exploratores in urbem Jericho: loquitur cum Domino, et audivit a Domino, Exaltabo te hodie [Col. 1277A] coram populo meo. Pergit sicco pede fluenta Jordanis cum populo Dei, in campo Galgalis subvertit urbes, tyrannos, et reges gentium. Imperat soli et lunae; steterunt in coelo et terra leges naturae. Praeponit urbes simul, et vicos, disponit in sortes divisas. Praedicabat semper populo Domini legem, judicavit Israel in pacis semper sede. Vixit longaevus plenus dierum C simul et X annorum. Sepultus in Thamnathsare, possessionis suae parte, in monte Ephraim.

9. SAMUEL, qui interpretatur positus a Deo, filius Elcana, filii Jeroboam, filii Eliu, ortus in monte Ephraim, natus in Ramatha, princeps et propheta, Nazaraeus ab infantia, famulus Dei, et minister sacerdotis Heli, cujus mater sterilis, quae vocatur Anna, oravit Dominum in templo, et facta est fecunda. Quae cantavit canticum, Exsultavit cor meum in Domino. Samuel fidelis vixit. Saulem, et David super sedes regni posuit, postulavit pluviam, et [Col. 1277B] pluit e coelo, orabat semper ad Dominum pro populo suo, multis diebus populum rexit. Grandaevus, et senex ad patres perrexit. Quem populus Israel planxit, et in domo sua Ramatha terrae eum condidit.

10. DAVID filius Jesse, filii Obeth, filii Buzi, ortus e tribu Juda, natus in Ephrata, praeclarus forma, rex et propheta, reges superavit, psalmos cantavit, bestias prostravit, Goliam interfecit, Dominum semper timuit, robuste regnavit, Christi nativitatem et baptismum praenuntiavit. Passionem et resurrectionem ejus demonstravit, Ascensionem et ejus adventum in fine mundum judicare prophetavit, electus Dei, quem Deus amavit, humilis et mitis oves patris pavit, XL annos in Israel regnavit, VII annos in Ebron, in Jerusalem XXXIII annos. Vixit longaevus. Dormivit cum patribus in civitate David, et in Bethleem est sepultus.

11. ELIAS Thesbites, qui interpretatur Dominus, [Col. 1277C] Dei propheta magnus, adhuc vivus, Domini servus, praedicator futurus, cum Antichristo in fine mundi pugnaturus, XL dies jejunavit. Jonam mortuum suscitavit, VI menses et tres annos pluviam prohibuit, ignem e coelo super quos voluit et aquam venire fecit. Qui bovem, et lapides, et aquam comsumpsit. Centum et duos viros vorax flamma interfecit. Idem Elias, corvis ministrantibus, in spelunca vixit; oleum et farinam viduae benedixit. Sacerdotes Baal omnes interfecit. In curru igneo usque ad coelum ascendit. E terra Arabon et tribu Aaron ortus fuit.

12. ELISEUS, qui interpretatur Domini mei salus, propheta altissimi, discipulus Eliae, et magister Jezi, gratiam magistri suscepit; fluenta Jordanis divisit, et sicco pede per fluvium perrexit; aquas amaras in aquae naturam convertit; ollam ut fel ferventem dulcoravit. Securem e fluminis profundo vocavit. Naaman principem Syriae, lepra percussum, 377 purgavit; discipulum cupidum leprae plaga percussit; olei paululum viduae benedixit. Oleum per [Col. 1277D] vasa pauca benedictum non pauca replevit, vidua creditori debitum reddit, et de oleo filios liberos reddit, et reliquo ipsa cum filiis vixit. Eliseus vivens mortuum suscitavit; Eliseus mortuus mortuum vivificavit. Eliseus ex Abdelam a terra Ruben ortus fuit, quem cum mater ejus peperit, vitula aurea cum magno boatu in Galgalis clamavit, ita ut populus in Jerusalem boatum audiret. Tunc dixit sacerdos praesens audiens miraculum: Hodie, inquit, nascitur propheta futurorum, qui civitatis simulacra distribuit (destruit) idolorum. Eliseus in Samaria mortuus, et ibi sepultus.

13. ISAIAS, filius Amos, salus Domini interpretatur, in Jerusalem propheta egregius, et martyr justus, nobilis genere, nobilior sermone. Sub quatuor regibus Ozia, Joathan, Achaz, Ezechia, prophetavit. Dominum sedentem solio excelso contemplavit. Seraphin XII alas claro et celebri carmine Dominum collaudantes audivit Sanctus, Sanctus, Sanctus Dominus [Col. 1278A] Deus Sabaoth, ex quibus unus ad illum volavit, et labia ejus igne coelesti purgavit. Gentibus in tenebris mortis sedentibus salutem et lucem annuntiavit. Parvulum natum de Virgine Deum, et hominem, et principem, patremque futuri saeculi praenuntiavit, virgam e radice Jesse egredientem, septiformi spiritu florentem, et fructificantem prophetavit, subversionem et vastationem Babylonis praedixit. Nudus et discalceatus tribus annis, jubente Domino, ambulavit; lapidem summum et angularem in Sion ponendum praedixit. Salvatorem, et regnatorem, et justissimum judicem in Jerusalem regnantem annuntiavit, crucem et passionem, sepulcrum et resurrectionem Domini declaravit, judicium venturum et mortuos resurrecturos prophetavit. In Jerusalem praedicavit sub Manasse rege, serra sectus in duas partes occubuit, sepultus est sub quercu Ragel juxta transitum aquarum, quas olim Ezechias rex obstruxerat pulvere.

14. JEREMIAS, qui interpretatur excelsus Domini, propheta et sacerdos, quem Dominus in utero matris [Col. 1278B] suae sanctificavit; puer admodum et Benjamin prophetavit imperio Domini virgam vigilantem, et ollam succensam a facie Aquilonis vidit. Ruinam suae civitatis quadruplici alphabeto planxit, qui lumbare jussu Domini portavit, qui lagunculam testeam in conspectu Domini fregit, quem Fadassur sacerdos in nervum misit, cui Dominus duos calathos ficis plenos ostendit. Calicem plenum irae Dei gentibus et regibus miscuit, catenam in collo portavit, in atrio carceris clausus fuit, inde liberatus ad patriam pergere voluit. Tunc iterum illum custos civitatis tenuit, et principibus eum tradidit, principes vero irati flagellatum iterum in carcerem miserunt. Rex vero ad illum misit, et de carcere traxit. Principes iterum tenuerunt, et volentes eum occidere, in lacum profundissimum et siccum funibus miserunt. Dominus autem per manus Abdemelech Aethiopis Jeremiam e lacu et morte liberavit, et in vestibulo carceris usque in diem qua civitas capta est, permansit. Nabuchodonosor [Col. 1278C] rex Babylonis Jeremiam a carcere et a catenis liberavit. Jeremias ergo ortus a vico Anathoisdes, qui viculus tribus a 378 Jerosolymis distans millibus, captivus in Aegyptum ductus a populo apud Taphnas lapidibus obrutus obiit. Jacet vero in eodem loco sepultus, quem Pharao rex habitaverat, quia per postulationem suam defugatis ab eodem loco serpentibus, Aegyptios fecit esse securos a tactu aspidum; quem etiam magna cum religione iidem Aegyptii venerantur.

15. EZECHIEL, filius Buzi, qui interpretatur fortitudo Dei, propheta, et sacerdos Altissimi, cum Joachim rege captivus ductus in Babylonem, tricesimo suae aetatis anno, et captivitatis quinto, prophetare et loqui ad captivos exorsus est. Cui coeli aperti sunt, et Dei visiones obscuras et mirabiles vidit. Ad quem factum est verbum Domini, super quem facta est manus Domini in visione magna, et mirabili, in vento et nube fulgenti, in igne et splendore splendenti, in [Col. 1278D] electro clarescenti, inter quos conspexit quatuor animalia cum pennis, et pedibus, et manibus, homo et leo, vitulus et aquila. Quatuor conspicit rotas juxta animalia ex omni parte oculis plena, et cum animalibus simul discurrentibus audivit sonum alarum ipsarum, ut sonum castrorum et aquarum multarum, portabant capitibus quasi firmamentum, et super firmamento quasi thronum positum, et in throno aspicit quasi vultum hominis, ut electrum fulgens in medio ignis, haec omnia videns cecidit in faciem, et audivit vocem ad eum loquentem, et super pedes suos illum erigentem, ostendit ei librum, quem manu tenebat, et expandit volumen, et ad eum dicebat: Aperi os tuum, et comede hunc librum; et ipse hunc statim comedit, et ut mel gustavit, et viscera replevit, et plebi praedicavit, visiones alias multiformes vidit; in quibus urbibus, regibus, gentibus, insulis, populis, plagas venturas verbo Domini praedicavit, campum plenum ossibus siccis super quae nervos et viscera [Col. 1279A] venire vidit, et ipso prophetante in ossa omnia spiritus vitae intravit, civitatem spiritualem, et mirabilem vergentem ad austrum, cum portis, plateis et multis aedificiis vidit, quae carnaliter aliquatenus stare non potuit.

16. EZECHIEL fortitudo Dei interpretatur, terra Sarira ortus, et in Chaldaeam, ut praediximus, captivus ductus, ibique populus Israel eum occidi praecepit, quoniam ab eodem propheta arguebantur, ne idolis servirent. Hunc ergo sepelivit populus in auri [Lege Maurim] agro sepulcro Arphaxat.

17. DANIEL, filius Abda, judicium. Dei interpretatur, ex tribu Juda ortus, in Betheron superiore natus, puer admodum captivus in Babylonem ductus, propheta praecipuus, cum quo Dominus fuit. Principem namque super principem sibi posuit. Somnia namque regis Nabuchodonosor, in grandi imagine et in magna arbore revelavit. Visiones magnas et mirabiles ipse conspexit, quatuor ventos coeli magnos [Col. 1279B] in mari pugnantes, et quatuor bestias terribiles de mari surgentes aspicit, thronos positos et Vetustum dierum in throno igneo sedentem conspexit; cui millia millium angelorum ministrabant, et decies centena millia assistebant, judicium positum, et libros apertos vidit, Filium hominis venientem ac Vetustum dierum aspicit, arietem grandem cornibus quatuor partem 379 ventilantem, et hircum caprarum terribilem, et magnum cum ariete pugnantem, et arietem praestantem prospexit, faciem suam ad Dominum Deum suum posuit. In jejuniis, sacco et cinere Dominum adoravit, mirabili confessione et pura obsecratione pro se et populo suo Dominum obsecravit. Tres hebdomadas populum planxit, panem desiderii, et carnem, et vinum in jejunio non comedit. Gabriel archangelus in his omnibus Danielem confortavit, omnes visiones, quas vidit et demonstravit, Christum nasciturum et regnaturum, passurum et resurrecturum ei annuntiavit. Regna mundi inter se pugnatura praedixit, Antichristum venturum cum sanctis praeliaturum affirmavit. [Col. 1279C] Iste Daniel Balthasar regi tres terribiles sermones in pariete scriptos demonstravit. Susannam ex falso crimine liberavit. Senes pravos morti damnavit. Bel, idolum Babylonis, destruxit, draconem terribilem pice et pilis interfecit, sacerdotes Bel LXX interire fecit. Cui Habacuc per angelum ex Judaea in Chaldaeam in momento raptus prandium portavit, quem Dominus duabus vicibus ex lacu leonum liberavit. In Babylone Deum omnipotentem praedicans requievit, solusque omnium Hebraeorum . . . sepultus est regione.

18. OSEE, filius Beeri, Salvator interpretatur, propheta Domini sub quinque regibus verbum Domini praedicavit. Crebro nominat Ephraim, Samariam, Joseph, Jezrahel, Israel, et uxorem fornicariam et fornicationis filias, et adulteram cubiculo clausam mariti multo tempore sedere viduam, et sub veste lugubri viri ad se reditum praestolari. Populo verbum Dei praedicat, et scelera eorum dure et terribiliter increpat, et fugere, et venire ad Dominum omnes [Col. 1279D] confortat, quia sanat, percutit, et curat, et mortificat, et vivificat, et misericordiam magis quam sacrificium diligit, et scientiam Dei plusquam holocausta quaerit, et Christum Filium Dei ab Aegypto vocaturum prophetavit. Hic ergo Osee propheta ex tribu Issachar ortus, in Belemoth natus, ibique placida morte dormivit sepultus.

19. JOEL, filius Phathuel, incipiente Domino interpretatur. Describit terram XII tribuum eruca, brucho, locusta, rubigine vastandam et consumendam. A facie Domini terram tremere et coelos movere affirmat, solem, et lunam, et stellas suum splendorem abscondere designat. Magnum diem Domini et valde terribilem advenire praedixit. Dominum Deum benignum et misericordem, patientem et pium, et praestabilem super malitias hominum affirmat. Populum ad ecclesiam sacrificare jejunium convocat. Senes, juvenes, parvulos, laetantes sponsos, sponsas, sacerdotes ministros Domini Dominum praedicare, populo [Col. 1280A] parcere, et pacem donare praedicat; abundantiam frumenti, vini et olei, et pacem Domini donare sibi servientibus promisit. Spiritum suum sanctum super servos et ancillas suas Dominum effundere praedixit, seniores somnia somniare, et juvenes visiones videre in Domino prophetavit. Joel vero propheta ex tribu Ruben ortus, in agro Betheron natus, et ibidem obiit, et pausat sepultus.

20. AMOS thesbites potens, vel fortis, aut populum divellens interpretatur, propheta, et pastor, et rusticus, et ruborum mora distringens, 380 paucis verbis explicari non potest. Quis enim digne exprimet tria et quatuor scelera Damasci, Gaze, Turi, Idumeae, filios Ammon, et Moab, et in septimo octavoque gradu Juda et Israel? hic loquitur ad vaccas pingues, quae sunt in monte Samanae, ruituram domum majorem minoremque testatur. Ipse cernit fictorem locustae, et stantem Dominum super murum litum, vel adamantinum, et onychinum pomerium, et trahentem [Col. 1280B] supplicia peccatoribus, et famem in terra, non famem panis, neque sitim aquae, sed audiendi verbum Dei. Ipse est Amos quem Amasias rex saepe caeciderat: Ozias vero, filius ejus, transfixum per tempora ejus palam eumdem propheta laethali vulnere affecit. Hic ergo vates post biduum postquam in suam advectus est patriam, spiravit, ibique sepultus est.

21. ABDIAS propheta servus Domini interpretatur, pertonans contra Edom fratris quoque Jacob semper aemulum astra perculit . . . . . superbiam et elationem superborum increpat, sapientes et prudentes mundi, et tyrannos, et fortes ejus a Domino perituros et percussos praedicat. De monte Sion salutem, et Salvatorem venturum, et Dominum in sempiternum regnaturum prophetat. Hic ergo in agro Bethacaran natus, et de terra Sichem est ortus, et Eliae prophetae discipulus, et tertius quinquagenarius cum L militibus ab Ochozia ad Eliam missus, cui et petenti pepercit Elias, ne eum ignis sicut duos ante se [Col. 1280C] quinquagenarios missos consumeret. Hic ergo Abdias, Ochoziae relicto ministerio, prophetavit. Mortuus est et sepultus cum patribus suis.

22. JONAS propheta, filius Amathi, qui interpretatur columba vel dolens, filius viduae Saraptanae, quem Elias mortuum suscitavit. Quem Dominus misit praedicare in Ninivem. Ipse vero navim quaerit, et fugit in Joppem. Deus vero ventum magnum in mari suscitat, mare ergo magno motu fluctuat. Nautae autem vento mari laborant. Jonam soporantem dormientem suscitant. Vasa sua mittunt in mare, Deum suum adorant, mittunt sortes, cujus culpa esset hoc periculum. Sors emissa mox cecidit super Jonam Hebraeum. Tunc dixerunt, Unde venis? quid fecisti? a qua gente genitus es? Tunc respondit: Ego sum servus Dei coeli, et genere Hebraeus. Magno metu contrementes, non potentes tacere, dixerunt: Quid debemus de te, homo, facere? Dixit illis Dei servus quid debuissent agere. Tollite me ex hac navi, et [Col. 1280D] mittite in mare. Illi illum tunc miserunt in mare, ut jusserat. Piscem grandem Deus misit, ut prophetam glutiret; piscis ipsum glutivit, ut Deus imperavit, tribus diebus ac noctibus piscis eum portavit, et de ventre piscis ad Dominum clamavit, quem Dominus audivit, simul et liberavit. Piscis eum evomuit in terram, quam ipse noluit, in civitatem Ninivem ipse perrexit, regi et populo poenitentiam praedicavit. Et ut rex et populi audierunt, a minimo usque ad maximum in Deum crediderunt, et in sacco et cinere non tantum homines, sed et jumenta poenituerunt, tribus diebus, et tribus noctibus clamantes ad Dominum jejunaverunt, et liberavit eos Deus ex plaga quam timuerunt. Jonas vero pulcherrime suo naufragio passionem Domini 381 praefiguravit, mundum ad poenitentiam revocat, et sub nomine Ninive salutem gentibus nuntiat. Euntibus itaque Tiberiadem non grandis est viculus, ubi et sepulcrum ejusdem prophetae Jonae ostenditur.

[Col. 1281A] 23. MICHAEAS propheta, Quis iste? vel humilitas interpretatur, e tribu Ephrain ortus, in Morasthin natus, haeredem sonat, ad quem factum est verbum Domini in diebus Joathan, Achaz, Ezechiae regum Juda, super Samariam, et Jerusalem. Omnes populos ad audiendum Dominum provocat, ruinam Judae et Jerusalem plangit, judices injustos et potentes impios, et pseudoprophetas increpat, duos latrones templi, et Jerusalem annuntiat, montem excelsum super omnes montes et colles praeparatum annuntiat. Omnes populos et gentes multas ad eumdem montem ascendere designat, legem Dei et Sion, et Verbum Domini, et Jerusalem exire designat, judicium rectum inter populos et populos designat, gladios in vomeres, et hastas in ligones prae magnitudine pacis fabricatos confirmat. Ducem natum ex civitate David exiturum, et in Israel regnaturum prophetat, maxillam judicis Israel percussam praesignat. Quid sit bonum homini indicat, et quid Deus ab eo quaerit [Col. 1281B] annuntiat. Utique judicium rectum facere, et cum Deo suo sollicite ambulare, et misericordiam diligere, persecutionem futuram non pigravit praedicere, propriae uxori neminem credere, filios patres, et filias matres persequi, nurum adversus socrum contendere, et inimicos homini domesticos fieri, magnitudinem et longanimitatem, misericordiam et pietatem Domini, ut potuit, prophetavit, peccata poenitentium in profundum oblivionis Dominum projicere affirmavit. Hic itaque propheta, quoniam peccantem Achaz saepius arguebat, sub Joram filio ejus ex praecipitio valde porrecto jactus occubuit. Sepultus est autem in terra sua juxta Polyandreum, qui est prope Naim.

24. HABACUC propheta amplexans interpretatur, de tribu Simeon ortus, in agro Bethsachar natus. Dominum a longe venturum et nasciturum prophetavit. Incredulum castigavit, justum in fide sua vivere affirmavit, cupidos, avaros, homicidas, ebriosos, idolorum cultores terribiliter increpat. Idem ipse Habacuc [Col. 1281C] luctator fortis et rigidus stat super munitionem, ut Christum in cruce a longe contempletur, et dicat: Operuit coelos gloria ejus, et laude ejus plena est terra. Splendor ejus ut lux erit, cornua in manibus ejus, ibi abscondita est fortitudo ejus. Hic autem propheta ante biennium reversionis filiorum Israel a captivitate in agro Sabarith vita discessit.

25. SOPHONIAS propheta, qui interpretatur abscondens eam, filius Chusi, filii Godoliae, filii Amariae, filii Ezechiae, de tribu Simeon, qui prophetavit in diebus Josiae, filii Amon regis Juda. Ipse est speculator et cognitor arcanorum Domini. Ipse audit clamorem a porta piscium, et ululatum a Secunda, et contritionem a collibus. Indicat quoque ululatum habitatoribus Silae, quia conticuit omnis populus Chanaan, disperierunt universi qui involuti erant argento. Ipse est qui diem Domini mirabiliter et terribiliter venturum prophetavit, dicens: Juxta est dies Domini 382 magnus, juxta, et velox nimis. Vox diei Domini amara, [Col. 1281D] tribulabitur ibi fortis, dies irae, dies illa, dies tribulationis et angustiae, dies calamitatis et miseriae, dies tenebrarum et caliginis, dies nebulae, et turbinis, dies tubae, et clangoris super civitates munitas, et super angulos excusos, et tribulabo homines, et ambulabunt, ut caeci, quia Domino peccaverunt. Idem vero Sophonias in agello Sabare (Al., Sarabath) obiit, et terrae humatus jacet.

26. AGGAEUS propheta, qui interpretatur solemnitas; prophetavit autem in anno secundo Darii regis reditum populi ex captivitate Babylonis, et restaurationem templi sub Zorobabel sacerdote magno. Promisit itaque in verbo Dei omnia bona Deum donare populo suo. Confortavit principem, populum et sacerdotem magnum in magno Dei adjutorio restaurare, et aedificare templum Dei, dicens: Haec dicit Dominus exercituum: Ponite corda vestra super vias vestras, ascendite in montem portare lignum, et aedificate domum, et acceptabilis mihi erit, et glorificabor, [Col. 1282A] dicit Dominus. Ipse prophetavit, coeli et terrae sterilitatem, et arborum fieri pro peccatis hominum. Ipse prophetavit abundantiam frumenti, et vini, et olei, et abundantiam pacis, et sanitatis populo, et servis Dei, et servientibus sibi. Ipse prophetavit, Deum patrem et Spiritum ejus sanctum in populo suo semper esse. Et ne timeat dicens: Confortare, omnis populus terrae, dicit Dominus exercituum, et facite, quoniam ego vobiscum sum, dicit Dominus, et Spiritus meus erit in medio vestri, nolite timere. Ipse prophetavit Deum semetipsum movere coelum, et terram, et mare, et aridam, et gentes, et solia regnorum, et Unigenitum patris venturum dicens: Adhuc unum modicum est, et ego commovebo coelum, et terram, et mare, et aridam, et movebo omnes gentes, et solia regnorum, et veniet desideratus cunctis gentibus. Hic vero Aggaeus ex Babylone admodum juvenis Jerusalem advenit. Ibique exhalavit, et juxta sacerdotum sepulcra humo conditus jacet.

[Col. 1282B] 27. ZACHARIAS propheta, qui interpretatur memor Domini, filius Barachiae, uno eodemque anno, sub uno eodemque rege Dario prophetaverunt. Zacharias vero in sua prophetia multiplex et mysticus. Versiones enim varias et obscuras videns, prophetavit mystice, quia in eo angelus Domini loquebatur. Ipse enim vidit nocte ascendentem super equum rufum stantem inter myrteta quae erant in profundo, et post eum equi ruli varii et albi. Ipse audivit angelum interrogantem de tempore misericordiae super Jerusalem. Ipse audivit Dominum angelo loquentem verba bona, verba consolatoria de Jerusalem, et Sion, de civitatibus Juda. Ipse vidit quatuor cornua ventilantia Judam, et Israel, et Jerusalem. Ipse vidit virum, funiculum in manu tenentem, et Jerusalem in longitudinem et latitudinem mensurantem, et dicentem: Absque muro habitabitur Jerusalem. Dominus enim erit murus ejus igneus. Ipse vidit lapidem scriptum, VII oculos habentem, et candelabrum aureum, septem lucernas sustinentem, et infusorias, [Col. 1282C] lucernis pendentes VII, et duas olivas juxta candelabrum stantes, unam a dextris, et unam a sinistris. Ipse vidit volumen 383 volans longitudine XX cubitorum et latitudine X cubitorum. Ipse vidit talentum plumbi, quod portabatur, et mulierem sedentem in medio amphorae, quae impietas est, cui massa plumbea in os missa est. Vidit et duas mulieres alas habentes, quasi alas milvi, quae levabant amphoram inter coelum et terram. Vidit et quatuor quadrigas egredientes de medio duorum montium aureorum. In quadriga prima equi rufi, in quadriga secunda equi nigri, in quadriga tertia equi albi, in quadriga quarta equi varii fortes, et alia multa obscura et mystica vidit. Prophetavit autem reditum populi, et restaurationem Jerusalem et templi; prophetavit regem pauperem et humilem venturum dicens: Exsulta satis, filia Sion, jubila, filia Jerusalem, ecce rex tuus veniet tibi justus, et salvator, pauper ascendens super pullum, filium asinae; prophetavit eumdem regem traditum, et venditum [Col. 1282D] pro argento, dicens de persona sua: Appenderunt mercedem meam triginta argenteos, et reliqua. Passionem ejusdemque (sic) regis, id est, Salvatoris nostri per omnia, sicut factum est, mirabiliter prophetavit. Ait namque: Percutiam pastorem, et dispergentur oves gregis. Et iterum: Quid sunt plagae istae in medio manuum tuarum? Plagatus sum in domo eorum, qui diligebant me. Et iterum: Aspiciunt ad me, quem affixerunt. De morte ejus sic praedicavit: Et plangent eum planctu quasi super unigenitum, et dolebunt super eum, ut doleri solet super unigenitum. Baptismum futurum praedixit, dicens: In die illa erit fons patens domus David, et habitantibus Jerusalem in ablutione peccatoris et menstruatae.

A morte itaque ejusdem Zachariae prophetae testem fidelem, qui nec fallit, nec fallitur, habeo, id est, Jesum Salvatorem nostrum in Evangelio secundum Matthaeum, Judaeos incredulos increpantem, et sic dicentem: Veniat super vos omnis sanguis justus [Col. 1283A] qui effusus est super terram, a sanguine justi Abel usque, ad sanguinem Zachariae, filii Barochiae, quem occidistis inter templum et altare. Zacharias ergo ex regione Chaldaeorum valde senex in terram suam reversus, et, sicut diximus, occisus, juxta Aggaeum in Jerusalem humatus jacet.

28. MALACHIAS propheta Angelus Domini interpretatur. Mystica et Dei mysteria admonet, honorem adhibendum parentibus et dominis dicens: Filius honoret patrem, et servus Dominum suum. Interrogat ex persona Dei Patris omnes viventes, dicens: Si ergo Pater ego sum, ubi est honor meus, et si Dominus ego sum, ubi est timor meus? Increpat autem sacerdotes indignos, et culpabiles, indigne et culpabiliter ministrantes Deo. Laudat vero sacerdotem dignum, et angelum vocat illum, dicens: Labia sacerdotum custodiant scientiam, et legem requirant de ore ejus. quia angelus Domini exercituum est. Maledictum autem vocat eum, qui munera maculosa Deo suo de [Col. 1283B] rebus suis offert, dicens: Maledictus homo dolosus, qui habet in grege suo masculum, et votum faciens immolavit debile Domino. Unum patrem omnium esse et unum Deum adorandum demonstravit. Ait namque: Nunquid non Deus unus creavit nos? Quare ergo despicit unusquisque fratrem suum? Adventum Joannis praecursoris Domini 384 praedixit dicendo: Ecce mitto angelum meum ante faciem tuam, et reliqua. Adventum Eliae prophetae et praedicatoris ante judicium praedicare prophetavit, dicens: Ecce ego vobis mittam Eliam prophetam, antequam veniat dies Domini magnus, et terribilis, et convertet corda patrum in filios, et corda filiorum ad patres eorum. Aperte autem Malachias in fine omnium prophetarum de abjectione Israel, et vocatione gentium prophetavit, dicens: Non est mihi voluntas in vobis, dicit Dominus exercituum, et munus non suscipiam de manu vestra. Ab ortu solis usque ad occasum magnum est nomen meum in gentibus, et in omni loco sacrificatur, et offertur nomini meo oblatio munda. Post reversionem vero [Col. 1283C] populi Israel a Babylone in Supha natus est Malachias ibique admodum juvenis moritur, habetque tumulum Gabaonitis, suoque sepulcro conditus jacet.

29. ACHIAS. Silonites ex civitate Eliae Salomoni regi praedixit, quod per mulieres a mandatis Domini declinaret. Mortuus est ergo Ozias, et sepultus est juxta quercum in Silo.

30. ADDO in Samaria natus est, qui Roboam illicite immolantem admonuit. Hunc ad propria revertentem leo in via strangulavit. Sepultus est in Bethel in sepulcro prophetae, qui eum fefellerat.

31. AZARIAS auxilium Domini interpretatur. In terra oritur Sabatha; mortuusque est atque sepultus est in agello suo.

32. ZACHARIAS memor Domini interpretatur; filius Joiadae sacerdotis, cum XXX annos vixisset, congregatus in atrio domus Domini populus juxta regis Joas imperium, missis in eum lapidibus, prophetam sanctum exstinxit. Hunc sublevatum inde continuo [Col. 1283D] sacerdotes sepelierunt eum juxta patrem suum.

33. TOBIAS propheta sanctus, Dei summi servus, ex tribu et civitate Nephthali ortus, in diebus Salmanasar regis Assyriorum in civitatem Ninivem captivus ductus inter suos captivos juvenis aetate, sed senex, et sapiens consilio, et mente. Omnia bona quae habuit cum charitate concaptivis condonavit. Puerulus tunc aetate, perfectus tamen in Dei timore, idola vana fugiebat, legem Dei semper tenebat. Proselytis et advenis misericorditer ministrabat. Dignas Deo decimas donabat, uxorem nomine Annam de tribu sua accepit, quae filium genuit, cui pater nomen suum imposuit, et eum de Dei lege et Dei timore docuit. A cibis gentilium se semper abstinuit. Animam suam incontaminatam custodivit, in corde suo semper Domini sui memor fuit. Cui Dominus in conspectu Salmanasar regis gratiam dedit, faciebat quod volebat, pergebat ubi desiderabat. Pauperes generis sui de muneribus regis ditavit. Gabelo pauperi de [Col. 1284A] sua gente decem talenta argenti sub chirographo donavit, esurientes alebat, nudos vestiebat, mortuos sepeliebat, quem rex Senuacherib, Dei inimicus, occidere voluit. Sed illum cum uxore, et filio Dominus custodivit. Postea vero convivas suos relinquebat, et jugulatos mortuos generis sui abscondebat, et in noctibus eos sepeliebat. In his omnibus Deo placuit, et proximis suis displicuit, quia haec omnia propter Deum fecit. 385 Inde vero illum probavit, substantias et divitias abstulit. Mendicitate et paupertate percussit. Opprobria et illusiones a parentibus, et uxore, et cognatis sustinuit. Sicut et Job, a regibus et a falsis amicis contumelias sustulit. Sed in his omnibus Tobias vir sanctus in Dei timore immobilis permansit, Deum semper benedixit, cum gemitu et lacrymis clementiam Dei postulavit, quem Dominus exaudivit, et de omnibus tribulationibus suis liberavit. Angelum suum sanctum namque Raphaelem de coelo transmisit, qui eum in omnibus consiliis suis confortavit; [Col. 1284B] quem hominem aestimavit, cum filio suo in viam pergere rogavit. Ita Raphael angelus fuit, ut pater sanctus illum postulavit. In viam cum filio perrexit, et sanum eum usque in Rages civitatem Medorum adduxit. Cum quo quasi cum conservo, et fratre fabulavit, quem a morsu piscis eripuit, et Saram filiam Raguel uxorem habere fecit, a qua Raphael daemonium nomine Asmodeon compescuit, et in superioris Aegypti deserto alligavit, et gaudium magnum parentibus puellae fecit, et pecuniam sancti patris a Gabelo suscepit, sanum et incolumem cum magna substantia, cum uxore et multa familia Tobiam ad patrem reduxit. Sancto seni lumen oculorum restituit; et filium suum, et familiam gaudens vidit. Tunc ostendit eis angelus omnia mysteria itineris sui, et Sarae orationum, et sanitatis; et dixit eis angelus Raphael quia angelus Dei esset, et a Deo esset missus. Tunc timuerunt, et in terram prostrati ceciderunt, et dixit eis angelus: Nolite timere; pax vobiscum, Deum benedicite, illum laudate, et narrate omnia [Col. 1284C] mirabilia ejus. Et cum haec dixisset, ab aspectu eorum ablatus est; et per tres horas in terram se prostraverunt, et Deum benedixerunt, et exsurgentes, omnia mirabilia ejus narraverunt. Tunc senex os suum aperuit, et Deum benedixit, et restaurationem Jerusalem, et templi prophetavit, et subversionem magnae civitatis Ninive praedixit. Dives valde, et praeclarus multis annis vixit cum benedictionibus. Quinquaginta et sex annorum erat, quando amisit lumen oculorum. Quatuor annis caecus, et pauper fuit. Sexagenarius lumen oculorum, et divitias duplicatas recepit, et postea quam illuminatus est, vixit annis XL duobus, et vidit filios nepotum suorum. Completis itaque annis CXII, cum Dei timore perrexit in pace, sepultus honorifice in Ninive civitate, simul et Anna sua uxore.

34. JOANNES BAPTISTA, qui interpretatur gratia Dei, filius Zachariae sacerdotis, ex tribu Levi, in Israel ortus, angelo annuntiante conceptus, ab angelo [Col. 1284D] nominatus, antequam esset generatus, in senectute parentum natus, praecursor Salvatoris miro modo lactus nascendo, praedicando, baptizando, moriendo, ad inferos descendendo; sex etenim mensibus ante Salvatorem natus, et ante passionem Domini capite plexus, et ad inferos descendit praenuntius primus Christi, servus Domini, propheta altissimi, vox Verbi, amicus sponsi, testis Domini, praeco judicis, lucerna luminis, miles regis, terminus prophetarum, baptismatis initium. Cujus pater novem menses mutus tacuit, quia angelo prophetanti non credidit, qui praenuntiatus patris vocem abstulit, genitus officium linguae 386 resolvit, qui necdum editus Christum prophetavit, ex utero salutavit; inter natos mulierum non surrexit major, quem Dominus laudavit, et illum angelum nominavit, et prophetam et plus quam prophetam illum appellavit, quia de quo prophetavit, digito demonstravit. Spiritu et vir tute Eliae plenus fuit, qui cum natus apparuit, gaudium [Col. 1285A] magnum multis praebuit. In columba agnovit, in deserto monstravit, Salvatorem baptizavit, poenitentiam praedicavit, cujus vestis camelorum lanugo, eremus ejus habitatio, victus ejus mel silvestre, simul et locustae. Hic dum Herodem prohiberet, ne fraternum connubium violaret, carceralibus tenebris mancipari praecepit. Cujus caput Herodis regis filia ludens praemium postulavit. At ille desectum male poscenti filiae ebrius inter pocula dedit. VIII Kalend. Oct. conceptus, VIII K. Junii natus, IV Kal. Sept. passus, in Sebastia oppido Palaestinae sepultus, quae olim Samaria vocabatur, quam Herodes rex Judae Antipatris filius ob honorem Caesaris Augusti Graeco sermone Augustam vocavit. Caput vero Joannis Baptistae in Emiza in dolio vitreo reconditum est in honorem, praestante Domino nostro.

35. JOSEPH, qui interpretatur augmentum, filius Jacobi, filii Mathan ex tribu Juda, et de familia David ortus, in civitate sua Nazareth natus, faber arte, [Col. 1285B] frater Cleophae, vir Mariae adjutorio, non carne, Cleophas vero pater apostoli Simonis Chananaei, Joseph autem pater Jacobi, fratris Domini, qualiter dicitur Jacobus Alphaei, Maria Cleophae, id est, uxor Cleophae, soror est matris, et virginis Mariae; sed de eodem viro Mariae Joseph in genealogiis Evangeliorum, hoc est, secundum Matthaeum, et Lucam quaestiuncula satis obscura oritur, quia secundum Matthaeum filius Jacobi dicitur, hoc modo: Mathan genuit Jacob, Jacob genuit Joseph; secundum vero Lucam filius Heli nominatur his verbis: Joseph, qui fuit Heli, qui fuit Melchi. Sed in his verbis bene Scripturas intelligentibus nihil contrarium est, quia Matthaeus eum secundum carnem Jacobi filium affirmat, Lucas vero secundum legis mandatum illum Heli filium annuntiat. Jacob enim et Heli fratres uterini ex una matre nomine Estha nati, et non ex uno patre geniti. Pater enim Jacobi Mathan, quem peperit ei Estha, pater vero Heli Melchi. Defuncto autem Mathan, relicto uno filio Jacobi nomine, suscepit [Col. 1285C] Melchi eamdem Estham matrem Jacobi, quae peperit ei filium nomine Heli. Sine liberis frater suus Jacob suscepit uxorem ejus, et suscitavit fratri defuncto filium secundum legis mandatum nomine Joseph, secundum vero naturam suum proprium filium, id est, ipsum Joseph, qui vir Mariae dicitur, et quasi pater Christi annuntiatur.

36. MARIA, quae interpretatur domina, vel illuminatrix, aut stella maris, sive stella, stirpe clara, David regis filia, Jesse virga, rosa sine spina, oliva alma, columna aurea, solis aurora, feminarum regina, Salvatoris sponsa, Dei vivi filia, principis ancilla alti, hortus conclusus, fons signatus, Trinitatis thalamus, mater Domini omnipotentis, mater solis et floris, mater agni et leonis, mater vitae et vitis, mater lucis et pacis, mater viae et veritatis, mater servi et regis, mater Dei et hominis, 387 mater pastoris et panis, templum Dei, sacrarium Spiritus sancti. Virgo sancta, virgo feta, virgo ante partum, [Col. 1285D] virgo in partu, virgo post partum, filium quem genuit creatorem credidit, et patrem habuit, et Dominum adoravit, salutationem ab angelo suscepit, et mysterium conceptionis agnoscit, partus qualitatem inquirit, et contra legem naturae obsequii fidem non renuit. Facta est mater viri sine copulatione mariti, mater infantem lactavit, et virgo incorrupta permansit. Hanc quidam vitam finiri (sic) martyrio asserunt. Sic enim Simeon sanctus Christum propriis brachiis suis portans prophetavit, dicens: Et tuam ipsius animam pertransiet gladius. Non tamen ex gladio carnali, sed ex gladio spirituali prophetatum est, hoc est verbum Dei, quod validius et acutius omni gladio acutissimo, penetrans usque ad divisionem animae, et spiritus, quia nec litterae, nec historia docet ex hac vita Mariam migrasse martyrii corporalis passione. Hoc tamen certum est, quia nemo obitum ejus scit, aut quomodo ex hac luce migravit, dum tamen in Jerusalem ejus sepulcrum [Col. 1286A] certe positum sit. Nativitas itaque sanctae Mariae Matris Domini VI Id. Sept. Assumptio vero ejusdem XVIII Kal. Septemb. celebratur.

37. JESUS CHRISTUS, quod interpretatur salvator unctus, Jesus namque Hebraicum nomen est, quod Graece soter dicitur, Latine vero salvator appellatur. Christus autem Graecum est, quod Hebraice messias vocatur, Latine vero unctus dicitur. Hic est Filius David, filii Abraham, ut sancta Scriptura in sanctis sermonibus sancti evangelistae et apostoli Matthaei scribentis et dicentis in principio Evangelii sui: Liber generationis Jesu Christi filii David, filii Abraham, Abraham autem genuit Isaac, et reliqua, quae sequuntur usque ad illum locum, ubi dicitur: Cum natus esset Jesus in Bethleem Juda in diebus Herodis regis Judaeae. Haec omnia affirmant quo ordine ex coelo per archangelum Gabrielem Virgini est annuntiatus, et quomodo in Virginis utero conceptus, et in quo loco, et in quo tempore, et sub quo rege, [Col. 1286B] et in qua plebe est natus, et quomodo ab angelo est nominatus, ante breviter dictum est. Magnitudinem et altitudinem ejus, et profunditatem, latitudinem, et obscuritatem hujus mysterii nullus naturaliter vivens non dico enarrare, vel scrutari, sed nec aestimare potest, nisi ille solus. Sed hoc mysterium, ut voluit, et constituit, et consecravit, sicut per Isaiam Spiritus sanctus affirmat, dicens: Generationem ejus quis enarrabit? et per Paulum apostolum idem Spiritus sanctus clamat, et ait: O altitudo divitiarum sapientiae, et scientiae Dei, quam inscrutabilia sunt judicia ejus, et investigabiles viae ejus? Quis enim cognovit sensum Domini, aut quis consiliarius ejus fuit? Et iterum ait: Ex ipso, et per ipsum, et in ipso sunt omnia. Quis enim angelorum aut mortalium hominum verum Deum et Dei unigenitum, qui incomprehensibilis est, et inaestimabilem ante saecula sine matre genitum, et verum hominem, carne, anima, natura ex vera Virgine matre sine peccato; sine patre terreno in fine saeculorum conceptum et natum [Col. 1286C] valeat scrutari, aut cogitare, aut nuntiare? aut quomodo eum humana fragilitas potest [comprehendere]? Ipse est enim Deus 388 a semetipso, et in semetipso, Deus excelsus, Deus in Deo, Deus cum Deo, Deus in homine, et homo in Deo. Verus homo natura, et humanitate, verus Deus potentia et majestate. Praecepit Dominus Jesus Christus Ecclesiae suae facere quae ipse fecit, credere quod docuit, sperare quod promisit. Qui dignatus est ad nos humiliter venire, et inter nos XXXIII annos et VI menses carnaliter et clementer habitare. Cujus conceptio et passio in aequinoctio vernali; et cujus nativitas in solstitio hiemali; Kalend. Jan. ejus circumcisio, et ejus baptismus in Januario; die VI Kalend. April. ejus resurrectio; III Nonas Maii ejus in coelum Ascensio, ubi regnat cum Patre, et Spiritu sancto in saecula.

38. Omnes APOSTOLI discipuli, non omnes discipuli apostoli; apostoli enim Graece, missi Latine dicuntur. [Col. 1286D] Discipuli, qui discunt plene.

39. SIMON PETRUS tribus nominibus appellatur. Primo a parentibus Cephas, deinde Simon, tertio Petrus. His autem duobus nominibus nominavit illum Deus: Simon, qui interpretatur obediens; Petrus, agnoscens. Prius piscator piscium, postea piscator factus est hominum, quem Christus ut piscem in rete electionis tenuit, quando, ut post se veniret, illum vocavit. Ipse est agnitor Christi, clavicularius regni, Ecclesiae fundamentum, princeps apostolorum, filius Joanna, frater Andreae, ortus vico Bethsaida provincia Galilaeae, quae est juxta stagnum Genesareth. Tertius in ordine secundum Joannem, primus secundum Matthaeum, confessor primus Filii Dei, discipulus amator Domini, et negator. Confitendo laudatus, praesumendo elatus, negando lapsus, lacrymando purificatus, confusione probatus, passione coronatus. Cui nomen ex opere datur, titulus ex merito potestatis imponitur. Virtutibus et signis [Col. 1287A] saeculo claruit, pedum gressu fervidum mare calcavit. Praeteriens umbra morbidos sanavit, potestate vivos morti tradidit, mortuos virtute in vitam suscitavit. Claudis clementia gressus redintegravit. Paralyticis flaccida membra in proprium statum reparavit. Simonem Magum, et maleficum, coelum conscendentem, ad terram elisit, sub Claudio Caesare Antiochenam fundavit Ecclesiam. Sub Nerone vero rexit Romam; praedicavit Pontum, Galatiam, Bithyniam, Cappadociam, caeterasque confines provincias. Judaeis duntaxat praedicans circuisse deprehenditur, qui ad ultimum propter Simonem Magum licet Dei occulto nutu, Romam pervenit, ibique praedicans Evangelium XXV annorum ejusdem urbis tenuit pontificatum. Sexto autem et tricesimo anno post passionem Domini sub Nerone Caesare, ut voluit, cruci suspensus est. Cujus natalitium III Kal. Jul. celebratur, sepultus in Vaticano ab urbe Roma ad Orientem [Forte, Occidentem] tertio milliario.

[Col. 1287B] 40. PAULUS apostolus, qui et primum nominatus est Saulus; Paulus, quod interpretatur mirabilis, vel pius. Saulus autem interpretatur impius. Saulus itaque, id est, impius Christianos persequens. Paulus autem, id est, pius populis Christum praedicare (sic). Praedicans pastor, praeclarus praedicator, egregius doctor gentium, advocatus Judaeorum. A Christo electus, de coelo vocatus, feliciter increpatus, in terram prostratus, oculatus cecidit, caecatus surrexit, persecutor saevus, charitate plenus, 389 vas electionis, ex lupo ovis. Vocatione novissimus, praedicatione primus, in lege Gamalielis discipulus, in evangelio Christi servus. In Judaea genitus, de tribu Benjamin ortus, plus omnibus laborans, multo latius de caeteris praedicans, a Jerusalem usque ad Illyricum in circuitu Evangelium Dei docens, cujus miracula refulgent clara. Raptus in tertium coelum conscendit. Pythonis spiritum imperando damnavit. Adolescentem mortuum suscitavit. Caecitate magum perculit, claudo proprium incessum reformavit. Dirae serpentis [Col. 1287C] morsum non sensit, sed igni arsuram dedit. Patrem Publii a febribus orando sanavit, passiones incredibiles pro Christo sustinuit. A Judaeis et gentibus plagas pertulit, miseriam et laborem, sitim et famem, frigus et nuditatem, ter virgis caesus, semel lapidatus, tres vices naufragatus, die ac nocte in profundo maris dimersus, mille periculis et plagis percussus, in carceres trusus, catenis ligatus, a Judaeis gentibus traditus In sporta per murum evasit dimissus. Poenis arctatus ferarum rabiem patitur, in carcere vinctus terrae motu facto absolvitur. Hic secundo post passionem Domini anno ab Anania in Damasco baptizatur, et post haec omnia Romae biennio in custodia fuit; XVIII deinceps annis nationes occiduas perfecte edocendo expletis, et sub Nerone eodem die quo Petrus crucifixus. Idem in via Ostiensi truncatus, ibique cum honore sepultus.

41. ANDREAS apostolus Domini, frater Simonis Petri, in nativitate Petro primus, in ordine pontificatus [Col. 1287D] tertius. Gente Galilaeus de Bethsaida civitate ortus, qui fuit piscator prius, postea factus est Christi discipulus. Cum rete et navi pisces de mare trahebat, ipse, ut piscis, rete retentus magno piscatori adhaerebat. Relinquens rete simul et navem, secutus est felix mundi Redemptorem. Secutus et Salvatorem Dominum, et factus est piscator et praedicator hominum; secutus est Christum usque ad crucis exaltationem, cujus vestigia ipse viriliter tenuit usque ad crucis passionem. Andreas enim virilis, vel decorus, interpretatur: vere virilis, et viriliter fecit, quia Christum crucifixum barbaris populis praedicavit, et crucem ejus mirabiliter laudavit, et mirabiliter credidit et rogavit. Hic itaque evangelizavit juxta mare Caspium, Scythiam, Macedoniam, et Achaiam, in quibus populos multos Christo acquisivit. Ardore summae charitatis in Christum, et in Christi crucem repletus fuit, justitia, et sanctitate, et pietate fere omnes praecellit. Paratam namque sibi crucem ut vidit, inenarrabili [Col. 1288A] et inaestimabili gaudio et exsultatione repletus ait: O bona crux, o praeclara, o pretiosa, o crux sancta, o sanguine Christi, velut margaritis, ornata, o tandiu quaesita, et desiderata, suscipe me, rogo, et redde me magistro meo Christo. Crucem mortis ministram non timuit, sed nimio amore eam adamavit, et amplexit. Magistrum namque incomprehensibili charitate conspexit, ideo patibulum non timuit, etsi sensit. Tunc alacer crucem ascendit, quia usque ad mortem magistro obedivit. Beatus biduo patibulo pendens, et vultu angelico clare resplendens, populis praedicando non cessavit; populus haec mirabiliter et vidit, et audivit, a cruce eum solvere cum magno 390 conatu voluit, sed nullus hominum natus ipsum attingere potuit, quia Dominus militem suum secum ducere voluit; tunc populos, et in Christo fratres salutavit, et cum magistro et angelis in requiem regni laetus perrexit. Haec gesta sunt sub Aegea proconsule in civitate Patras, prid. K. Decembris, cujus corpusculum beata Maximilla inde cum honore adduxit, et [Col. 1288B] aromatibus sanctum corpus condidit (sic), cujus reliquiae, id est, brachium ejus, vicesimo Constantini imperatoris anno ad Romam translatae sunt, et in ecclesia sancti Petri apostoli fratris ejus honorifice collocatae sunt.

42. JACOBUS, qui interpretatur supplantator, filius Zebedaei, frater Joannis apostoli, arte prius piscator, postea factus est Christi secutor, relinquens rete et navem, secutus est Salvatorem, relicto patre Zebedaeo. Obedivit omnipotenti Deo. Relinquens mare et pisces, factus est in mari, id est, in mundo piscator coelestis. Hispanis, et occidentalibus locis praedicator, et sub Herode gladio caesus occubuit, sepultusque est in Achaia marmarica VIII Kal. Augusti.

43. JOANNES apostolus, et evangelista, qui interpretatur gratia Dei, filius Zebedaei, frater Jacobi. Sanctae Mariae filius in adoptione, et Christi frater in virginitate. A Domino electus in tantum, et dilectus, [Col. 1288C] ut in coena recumberet super pectus Domini. Ipse Joannes ad crucem Christi stetit, cui tunc soli Salvator pendens matrem suam Mariam commendavit. Iste enim Joannes in Cana Galilaeae uxorem ducere voluit, quando Dominus Jesus aquam in vinum fecit. Sed Dominus Jesus ad virginitatis exemplum illum traxit, ut virgo virginem adjuvaret, et mater filium proprium haberet. Dum enim suscepit mater magistri discipulum, etiam ipse pro Christo alter quodammodo relictus est filius. Joannes Domini discipulus, Joannes Asiae archiepiscopus, Joannes charitate Dei plenus, Joannes in mysteriis Evangelii olei fluvius, Joannes aquila visus in visione Ezechielis quatuor animalibus. Evangelium Christi praedicans in Asia, a Domitiano Caesare ligatus est catena, ibi Apocalypsim, id est, revelationem conspicit, ubi Dei mysteria et dixit, et scripsit. Interfecto autem Domitiano a senatu, solutus est Joannes ab exsilio, felix recessit in Ephesum. Ibi rogatus ab Asiae episcopis, [Col. 1288D] scripsit Evangelium, in quo alios sermone praecellit, sicut alios amore praecedit, cujus quidem inter alias virtutes magnitudo signorum fuit. Martyr veraciter voluntate exstitit. Missus namque in ferventis olei dolium, illaesus inde evasit. Veneni poculum potavit, et ei nihil nocuit. Duos viros de veneno mortuos suscitavit, silvestres frondium virgas in aurum mutavit, littoreaque saxa in gemmas formavit, et gemmarum fragmina in propriam naturam reformavit. Viduam quoque praecepto populi suscitavit, et redivivum cujusdam juvenis corpus in vitae statum reparavit, et quod dictu magis est, Christi generationem saeculo monstravit. Hic autem post passionem Salvatoris anno sexagesimo octavo sub Trajano principe longaevo vetustatis fessus senio, cum sibi diem transmigrationis suae sentiret imminere, jussisse fertur sibi sepulcrum effodi, et valedicens fratribus, oravit: facta oratione, videns tumulum 391 intravit Unde accidit ut quidam asserant vivere, nec mortuum [Col. 1289A] eum in sepulcro, sed dormientem jacere contendant, maxime pro eo quod illic terra sensim ab imo scaturiat, et ad superficiem sepulcri conscendat; et quasi flatum quiescentis deorsum ad superiora ebulliat. Sed hanc contentionem et aestimationem ex Christianis cordibus vir Spiritu sancto plenus Leo papa et apostolicus indubitanter abstraxit quia Joannes apostolus in suo sepulcro nec vivus jacet, nec mortuus; disputans enim de eodem Joanne, et de resurrectione sanctorum, sic ait: Verum etiam fortasse plurimi ex eisdem beatis martyribus cum Domino resurrectionem corporaliter vel consequenter (sic) fuerint consecuti; nam sic legimus in prima resurrectionis festivitate, suscitante se Domino, multa sanctorum corpora suscitata vixisse, et in sanctam civitatem introisse. Sed fortasse aliquis dicet: Sepulcra clausa sunt monumenta constructa: quemadmodum procedere exinde potuerunt? Ut taceamus quia omnia possibilia sunt Deo, et quod clausis tumuli penetralibus [Col. 1289B] possit spirituale corpus educere, ut haec omnia praetermittam, apostoli habemus exemplum, quem tumulus susceptum claudere potuit, custodire non potuit, nam depositum corpus perdidit quod assumpsit. Hic enim tumuli foribus gratia resurrectionis ablatus est, ut staret sepultura, nec inveniretur sepultus. Denique sacerdotes cum honorandi causa corpus inquirerent, reserato aditu, tumulus non potuit reddere quem suscepit. Ejusdem itaque Joannis natale in Epheso VI Kal. Januar. colitur. Alii dormitionem ejus VIII Kal. Julii dicunt, quando nativitas Joannis Baptistae celebratur.

44. THOMAS, qui interpretatur abyssus, et alio nomine Didymus, hoc est, Christi similis, vultu enim carnali simillimus factus est Salvatori; unde et Judas Judaeis dixit, tradens magistrum suum: Quemcunque osculatus fuero, ipse est, tenete eum. Cui Dominus dignatus est post resurrectionem suam vulnera passionis suae ostendere, quia affirmantibus ei apostolis Christum resurrexisse, noluit credere dicens: Nisi videro [Col. 1289C] in manibus ejus fixuram clavorum et mittam manum meam in latus ejus, non credam. Veniens iterum Jesus, januis clausis, ad discipulos suos, inventus est tunc Thomas inter eos; deinde Jesus dicit Thomae: Defer digitum tuum huc, et mitte in loca clavorum, et in latus meum mitte manum tuam, et noli perdere fidem tuam. Tunc Thomas timuit, et credidit, et Dominum Deum suum agnovit, dicens: Dominus meus, et Deus meus. Multa itaque mirabilia per hunc apostolum Indiae partibus fecit, quae vobis nunc nuntiare longum est, volentibus ea tamen scire in sua passione mirabiliter possunt invenire (sic). Unum tamen a miraculis ejus, ne videar totum praeteriisse, conabor breviter enarrare. Fuit Thomas aliquando in regis Indiae convivio, ubi omnes habebant quod universi edere et bibere volebant; ille vero manducare et bibere noluit, sed oculos cordis et corporis ad coelum erexit; et hoc pincerna regis vidit, ad apostolum iratus venit, et alapam ei in faciem dedit, et [Col. 1289D] ait: Quare non manducas, et bibis de epulis, et vino in convivio regis? Tunc Thomas, Hebraice respondens, dixit ei: De hoc convivio non excedam, donec 392 canis niger dexteram tuam deponat in medio. Hos sermones nemo in convivio intellexit, nisi una puella Hebraea, quae cum cithara convivis citharizavit. Factum est ut homo Dei dixit: pincerna foris aquam adducere perrexit, leo in via obviavit, qui eum usque ad mortem strangulavit, et omnia ossa ejus minutatim confregit. Canes ex palatio regis ad cadaver conveniunt, maledicti membra inter se dividunt. E quibus canis unus niger pincernae dexteram adduxit in medio convivio, sicut praedixerat Dei homo Thomas; ut hoc puella Hebraica vidit, ad apostolum cum cithara modulans venit, et coram eo citharae carmina sonans, stetit, et repleta fide, et charitatis Dei ardore, spirituale carmen cithara coepit cantare, et omnipotentem universorum Deum mirabiliter laudare, dicens: Unus Deus Hebraeorum, qui creavit omnia, ipse fecit coelum [Col. 1290A] et terram, et fundavit maria. Ut hoc iterum jussu apostoli decantavit, ad pedes ejus cum magna fide inclinavit, et Salvatorem omnium devota Christum credidit. Cuncti populi, ut haec viderunt, et audierunt, valde admirati sunt, et timuerunt, et multi ex eis Christo crediderunt. Hic itaque Thomas Parthis et Medis praedicavit, et intimam orientalem plagam, ibique Evangelium evangelizavit, et martyrium sustulit. Lancea enim ibi transfixus, occubuit in Calaminica Indiae civitate, et XII Kalend. Jan. ibi sepultus est in honore.

45. PHILIPPUS, qui interpretatur os lampadis, a Bethsaida civitate Andreae et Petri ortus, cujus memoria legitur in Actibus apostolorum; hic fuit unus ex VII diaconis, qui cum sancto Stephano ab apostolis ordinati sunt, et eorum nomina haec sunt: Stephanus, Philippus, Procorus, et Nicanor, Timotheus, et Parmenas, et Nicolaus advena Antiochenus. Hic vero Philippus conjugem habuit, et quatuor filias [Col. 1290B] prophetissas ex ea genuit, et postea apostolus Domini fuit. Samariam perrexit virtute Domini repletus; ibi primus verbum Domini Samaritanis praedicavit, in quo erat tanta virtus divinae gratiae, ut etiam Simonem Magum praedicatione consternaret, qui per idem tempus celebris famae apud Samariae populos habebatur, ita ut virtus Dei magna esse putaretur. Sed is cum vidisset signa et miracula quae a Philippo per divinae gratiae potestatem fiebant, obstupefactus et territus cessit, et credere se in Christum, usque quo etiam baptismum accepit, simulavit. Deinde Philippus Gallis praedicavit Christum, postea in Hierapoli Phrygiae provinciae, ubi crucifixus, et lapidatus obiit, ubique cum filiabus suis quiescit. Cujus natalitium Kalend. Maii, celebratur.

46. JACOBUS, qui interpretatur supplantator, filius Joseph Cleophae, cujus memoria in Evangelio legitur. Hic Jacobus frater Thaddaei apostoli legitur, qui Thaddaeus alio nomine Judas dicitur, et ambo fratres dicuntur Christi. Idem ipse Jacobus Jerosolymorum [Col. 1290C] primus episcopus fuit; qui cognominatus est Justus et apostolorum episcopus. Multi fuerunt Jacobi, sed idem Jacobus Alphaei qui, ut praediximus, cognominatus est Justus, alios praecellit Jacobos, quia ex utero matris suae semper sanctus fuit: vinum et siceram non bibit, et carnem non manducavit; ferrum 393 in caput ejus nunquam ascendit, oleo non fuit unctus, balneo non fuit lotus, neque laneo indutus, sed tantum sindone linea vestitus. Huic soli licebat introire Sancta sanctorum, solus ingrediebatur templum, et ita jacebat super genua sua orans pro populi indulgentia, ut orando callos faceret in genibus ad modum cameli, semper genua flectendo, neque unquam ab oratione cessando. Itaque pro incredibili hac continentia, et summa justitia appellatus est Justus, et Oblias, quod interpretatur munimentum populi. Hic dum in Jerusalem Christum Dei Filium praedicaret, de pinna templi dejectus, et fullonis vecte in caput percussus a Judaeis lapidibus opprimitur, ibique [Col. 1290D] juxta templum humatur, cujus natalitium et ordinatio VI Kal. Jan. creditur.

47. BARTHOLOMAEUS apostolus, qui nomen ex Syra lingua suscepit, et interpretatur filius suspendentis aquas. Hic forma bene factus, facie et oculis decorus, veste praeclara, et gemmis, nec per hoc elatus, nec superbus, cui potestatem talem super daemones dedit Dominus, quia, quando volebat, daemones in simulacris tacebant, et quando volebat, daemones de simulacris nolentes turpitudines et miserias suas demonstrabant, et praedicabant. Contigit autem aliquando ut Bartholomaeus tale miraculum ostenderet in populo, quando populum ante simulacrum stare praecepit, et in virtute Dei daemonem a simulacro jussit exire, et in sua magna miseria et deformitate se populo ostendere, et praedicare. Tunc miser invitus, cum gemitu et ululatu exorsus est dicere: O stulti, videte qualem Deum me infelicem coluistis! O insensati, considerate me miserum, et efformem, [Col. 1291A] atque omnibus modis despectum, quem vos adjutorem rogastis. O seducti, conspicite qualem dominum stultissimo et caeco corde credidistis. O decepti, intendite, quia non sum Deus, sed daemon miserrimus, in superbia deceptus, et de coelo lapsus; fui aliquando angelus in gloria, modo factus sum diabolus in Dei ira. Perdidi gloriam, et angelicam vitam in coelo, et inveni poenas infinitas, et innumerabiles in inferno, et sic perdidi gloriam meam, ut nullo modo possim invenire veniam, aut Dei gratiam, quia non habeo carnem, nec poenitentiae materiam. Nam si ego miser potuissem habere unum digitum cum ungula de hominis carne, potuissem (me) a mea miseria et crudelitate redimere. Vos insensati cum omnibus creati, et ad duas Dei imagines facti, quid vos ipsos seducitis et perditis? quid a creatore erratis, cum ipse vobis dedit pedes ad standum et ambulandum, manus ad palpandum et laborandum, oculos ad videndum et cognoscendum, aures ad audiendum, linguam ad loquendum, et Deum laudandum, cor ad credendum, et intelligendum? [Col. 1291B] Tunc apostolus ei respondit: Quomodo tu miser cum uno hominis digito ungulato te de tua calamitate potuisses redimere? Cui cum ululatu iterum respondit: Cum uno illo digito et ungula uni mundassem nares, alteri aures, tertio oculos, et omnibus membra, ut voluissent, scalpassem, et haec sedulo fecissem unus nihil forsitan dixisset: Deus te benedicat; alius: Deus te adjuvet; tertius: Deus te de malo tuo liberet, et in his multis et magnis benedictionibus lassus liber venissem. Et cum 394 haec omnia Dei jussione, et sine sua voluntate dixisset, miser ab oculis omnium evanuit. Tunc omnis populus, ut haec vidit et audivit, valde timuit miratus; et derelinquens vanum (cultum) idolorum, credidit, et benedixit omnipotentem Deum. Hic itaque Bartholomaeus Lycaoniam praedicavit. Ad ultimum in Albano majore Armenie urbis vivens a Barbaris decoriatus, atque per jussum regis Astragis decollatus, sicque terrae conditus IX Kalend. Septembr.

[Col. 1291C] 48. MATTHAEUS apostolus et evangelista a Matthea civitate nomen accepit, et interpretatur donatus, primo publicanus, postea Domini discipulus. In teloneo sedebat, thesauros regebat, publice peccabat, intus obscuratus, saeculi cura caecatus. Aliquando, Deo volente, vidit solem justitiae, audivit aure cordis verba veritatis; secutus est solem, quem vidit, veritatem, quam audivit, credidit et adoravit: relinquens teloneum, secutus est omnium Dominum; relinquens thesaurum periturum, secutus est regem semper mansurum; relinquens mendacium et vanitatem, secutus est viam et veritatem; relinquens mortem et mundum, secutus est vitam et regnum; obliviscens stultiloquium, scribit et praedicat Evangelium. Qui tribus nominibus fuit nominatus, id est, Matthaeus, Levi, Publicanus. Matthaeus de civitate sua Matthea, ut ante diximus, nominatus; Levi de tribu Levi, unde fuit ortus; inde cognominatus Publicanus, quia publica servabat. Matthaeus interpretatur [Col. 1291D] donatus; Levi minister; publicanus, quia publice peccat. Primum quidem in Judaea in tempore Gai regis Romae Evangelium conscripsit, et praedicavit, et postea in Macedonia, et XI Kalend. Octobr. passus in Persida, in montibus Portorum requiescit in gloria.

49. SIMON ZELOTES, qui interpretatur zelus. Hic primus dictus est Cananaeus a vico Cana, quod interpretatur possidens, qui et Simon tertio nomine appellatus est, zelo Dei fervens. Par Petri in cognomento, et similis in honore. Apostolus Domini, et consobrinus, Cleophae et Mariae filius, quae Maria Cleophae in Evangelio dicitur, Cleophas pater ejus, et Joseph, qui quasi pater dicitur, Christi fratres fuerunt, et mater ejus, quae Maria Cleophae dicitur, soror Mariae matris Domini fuit. Ita et miro modo duo fratres duas sorores habuerunt uxores. Sed Cleophas carnaliter, Joseph vero spiritualiter. Hic itaque Simon accepit in praedicatione Aegypti principatum, [Col. 1292A] et post Jacobum Justum cathedram dicitur tenuisse Jerosolymorum, et post annos CXX meruit sub Adriano imperatore per crucem sustinere martyrium passionis. Jacet in Bosphoro, cujus natale V Kalend. novembr.

50. JUDAS LEBBAEUS, id est, corculus, hoc est, a corde, ipse est et Thadaeus, ipse est Judas Jacobi, filii Joseph fratris Cleophae, et interpretatur confessor, in Mesopotamia, atque interioribus Ponti praedicavit. Sepultus est in Crito Armeniae urbe, cujus festivitas VI Kalend. Novembris celebratur.

51. MATTHIAS, vel MATTHIAN, de septuaginta discipulis unus fuit, et pro Juda Iscarioth XII inter apostolos subrogatus. Electus sorte, et 395 solus sine cognomento, cui datur Evangelii praedicatio in Judaea.

52. APOSTOLI sancti hi fuerunt Christi discipuli, luminaria mundi, lapides pretiosi, Salvatoris amici, praedicatores fidei, paranymphi sponsi, principes mundi, [Col. 1292B] claviculares regni, sal terrae, palmites in vera vite, seminatores justitiae, messores in patrisfamilias segete, veritatis amatores, gentium doctores, daemonum et tyrannorum superatores, paradisi exploratores, ovium Christi boni pastores, in magno judicio Judaeorum judices sedentes cum judice super XII sedes. Qui dum omnes unum sint, singuli tamen eorum propriis certisque locis in mundo ad praedicandum sortes proprias acceperunt. Petrus vero Romam, Paulus a Jerusalem usque ad Illyricum, Andreas Achaiam, Jacobus Zebedaei Hispaniam, Joannes frater ejus Asiam, Thomas Indiam, Jacobus frater Judae Jerusalem, Matthaeus Macedoniam, Philippus Gallias, Bartholomaeus Lycaoniam, Simon Zelotes Aegyptum, Judas Mesopotamiam, Matthias Judaeam.

53. DE APOSTOLIS, qui sine dubio uxores habuerunt, audivi sanctum Clementem ita dicentem, qui eorum comes et eorum discipulus fuit, et tertius a Petro papa in Roma exstitit; sic enim ait: Petrus vero ac Philippus et uxores habuerunt, et eas etiam viris nuptas [Col. 1292C] dederunt; sed et Paulum apostolum non taedet in quadam Epistola sua mentionem et salutationem facere comparis suae, quam se ideo tamen negat circumducere, ut ad praedicationem Evangelii expeditior fiat. Sic et de Petro dicitur. Aiunt, inquit, beatum Petrum, cum vidisset uxorem suam duci ad passionem suam, gavisum esse electionis gratiam ac regressionis ad propriam domum, et exclamasse post eam, cum duceretur, ac proprio nomine appellantem dixisse: O conjux, memento Domini. Talia sanctorum conjugia, tam perfecta fuit affectio beatorum.

54. MARCUS, qui interpretatur excelsus, evangelista Dei et Petri in baptismate filius, atque in divino sermone discipulus. Sacerdotium in Israel agens, secundum carnem Levita. Conversus ad fidem Christi, Evangelium in Italia scribit in tempore Claudii Caesaris. Qui post fidem pollicem dicitur amputasse, ut sacerdotio reprobus haberetur, sed secundum dispensationem Dei et fidei ejus meritum, et vitae, postea [Col. 1292D] episcopus factus est. Hunc enim Marcum tradunt primum ad Aegyptum perrexisse, atque inibi Evangelium, quod ipse conscripserat, praedicasse; quod et furtum laudabile dicitur, quia quae Petrus verbo praedicaverat, ipse in occulto rogatus a fratribus scribebat. Ipse enim primus ecclesiam apud Alexandriam construxit, et in ea civitate primus praedicator et episcopus fuit. Qui et alio nomine idem Joannes nominatus fuit. Quem alii asserunt martyrio coronatum. Hieronymus autem eum affirmat in pace Ecclesiae migrasse ad coelum. Cujus depositio VII Kalend. Maii celebratur.

55. LUCAS, qui interpretatur elevans, sive consurgens, evangelista tertius, natione Syrus, Antiochensis, cujus laus in Evangelio canitur, arte scriba et medicus, apostolorum discipulus, postea Paulum usque ad confessionem ejus secutus, serviens Domino sine crimine. Nam neque uxorem unquam habens, neque filios; medicus corporum et animarum [Col. 1293A] Duos 396 etenim libros de spirituali medicina animarum scripsit, id est, Evangelium in Achaiae partibus tempore Pauli, quod Evangelium Paulus apostolus (ait) esse suum: ait enim secundum Evangelium meum. Alium vero librum, qui Actus apostolorum dicitur, quem sancto Theophilo episcopo Antiocheno conscripsit. LXXIV annorum obiit in Bethania plenus Spiritu sancto; qui postea Constantinopolim Constantini imperatoris anno 20 cum reliquiis beati apostoli Andreae translatus est; cujus depositio XV Kal. Novemb. celebratur.

56. BARNABAS, qui et Joseph, natione Cypriae civitatis a Cyro Persarum rege conditae, cum Paulo apostolo in gentibus apostolatum adeptus. Deinde propter Joannem discipulum, qui etiam cognomento Marcus appellatur, sejunctus a Paulo, apostolus nihilominus evangelicae praedicationis injunctum sibi opus exercuit.

57. TIMOTHEUS, Ephesiorum episcopus, de civitate Triensium patre Graeco, id est, ethnico, matre autem [Col. 1293B] Judaea, id est, Eunice, ut refert Paulus apostolus, dicens: Quia habitavit fides in avia tua Loide, et matre tua Eunice, certum est autem quod et in te. Hic autem discipulus fuit Pauli apostoli, ejusque filius spiritualis, quem puerum proprie secum idem Paulus apostolus assumpsit; qui pudicus et virgo permansit, quique apud Ephesum in monte qui vocatur Pion, cum magno quiescit honore.

58. TITUS Pauli apostoli discipulus, et in baptismo filius, natione Graecus, et ex gentibus solus a Paulo apostolo post Evangelium circumcisus; quem ad exstruendas Cretae ecclesias praefatus reliquit apostolus, ibique in pace defunctus, atque sepultus quiescit.

59. STEPHANUS sanctus, gratia plenus, dignus diaconus, et post Christum martyr primus, Zacchaei nepos, et Simonis filius. Miles magnus Stephanus erat, clarus genere, et forma fulgebat; clarior tamen fide et signis saeculo radiabat. Evangelium legebat, Evangelium intelligebat, Evangelium praedicabat, [Col. 1293C] Evangelium implebat, populis perfecte Christum annuntiabat, Synagogas sapientia superabat, signa magna in populo faciebat. Spiritu sancto repletus, canes latrantes adversum se vincebat, coelos apertos videbat, et Jesum stantem a dextris virtutis Dei aspiciebat. Scripturas sanctas in Jerusalem sapienter psallebat, et de Dei lege fratres Judaeos diligenter docebat, [Col. 1294A] duros corde et incredulos cum fiducia increpabat, charitate repletus non credentes clementer castigabat. Inimici Dei haec videntes, dentibus in eum stridebant; inimici Dei haec audientes, quomodo eum interficere potuissent quaerebant; phrenetici furentes, furore repleti, ut canes, contra sanctum latrabant, falsi testes mentientes clamabant, Christi militem miseri morte damnabant, duri cervice, et corde crudeles, lapides colligebant, et sanctum Stephanum trahentes foras extra civitatem lapidabant; illi lapidabant, ille orabat; illi saxorum grandines super eum jactabant, ille genua factori suo feliciter flectebat; illi eum maledictis manibus mactabant, ille vero charitatis ardore plenus coruscabat; illi stulti Satanae sodales in sanctum saeviebant, ille sanctus instanter Salvatori summo psallebat; illi furore fuscati dentibus fremebant, ille vultu angelico 397 et clara facie fulgebat; illi carnifices certatim lapides ducebant, ille veraciter veniam persecutoribus precabatur; illi crudeliter caput et corpus sancti saxis frangebant, [Col. 1294B] ille Sanctum in coelo aspiciens, aiebat: Ne statuas illis hoc peccatum, Domine; illi sanguinem sancti Stephani in terram fundebant, ille sanctus Stephanus coelos apertos et Jesum stantem videbat; illi latera sancti Stephani silicibus scindebant, ille constanter Christo gratias agebat; illi furendo, irascendo, clamando currebant, ille praedicando, orando, psallendo ad Christum clamabat; illi membra maximi militis lapidibus lacerabant, ille magnus miles spiritum Christo commendabat. Sanctus itaque Stephanus, positis genibus, orans, in Christo obdormivit. Sanctus Stephanus, ut praediximus, vidit coelos apertos, et introivit. Cujus oratio Saulum Ecclesiae Christianum reddidit, et praecipuum, et pium Paulum praedicatorem prostravit, quia si tunc Stephanus non orasset, Ecclesia postea Paulum non habuisset. Post haec itaque vere timorati a civitate venerunt, et sanctum Stephanum cum magno planctu planxerunt, et cum magno honore corpus ejus sepelierunt. Ubi, [Col. 1294C] praestante Domino, magna miracula et modo apparent, et tunc apparuerunt. Cujus martyrium a mundo honoratur, et VII Kalend. Jan. semper celebratur. Cujus corpus post tempus III Non. August. ibidem quaesitum invenitur, ubi a multis millibus Christus creditur et adoratur.




[Col. 1293]
APPENDIX XXI. LIBER DE NUMERIS, De quo in Isidorianis, cap. 63, n. 10 et seqq. (C,G,S)*

[Col. 1293C] 1. Domino nostro altissimo adjuvante, et Salvatore nostro Jesu Christo clementissimo concedente, de numero et ejus mystico mysterio pauca breviter, [Col. 1293D] tamen utiliter, volo scribere. Quid I, quid II et III dicunt, quid IV, quid V et VI asserunt, quid VII, quid VIII, quid IX et X referunt, et usque ad XXIV, si possumus pervenire, dicere volumus quid ostendunt.

2. Unum itaque tantum Deo pertinet, quia in omnibus, et ante omnia, et super omnia, in omnipotentia, et magnificentia, et incomprehensibilitate sua unus est, sicut et in capite, et in principio sacrae Scripturae vox divina spiritualiter affirmat, dicens: Audi, Israel, Dominus Deus unus est. Quis enim in coelo aut in terra, aut subtus terram in aeternitate, in potestate, in trinitate, in unitate, in divinitate, in humanitate Deo soli similis esse potest? Ideo itaque unus idem solus Deus dicitur, quia nec antea, nec postea, nec tunc [nec] nunc ei alter esse similis in coelo, aut in terra invenitur, aut legitur, quia qui ei superbiendo in coelo similis esse voluit, mox lassus et lapsus periit, et daemon, et Satan, et daemonum in inferno princeps esse meruit. Multa itaque in Dei creaturis, et in sacris Scripturis, quae [Col. 1294C] multipliciter esse videntur, tamen uno nomine unum appellantur; ut homo, anima, fides, 398 baptisma, charitas, spes, pax, panis, Ecclesia catholica, et [Col. 1294D] alia multa, quae modo causa brevitatis praetermitto. In his tamen, quae praediximus, id est, homine, et anima, et caeteris quae sequuntur, etsi non est secundum ordinem, tamen in suis locis, ut donaverit Deus, narrabimus.

3. Unde factus sit homo? Unum itaque hominem a Deo factum in principio invenimus. De cujus costa unam feminam factam legimus, unam linguam loquendam, id est, Hebraeam usque ad aedificationem turris Nembroth fuisse testatur. Quae turris in campo Diram aedificabatur. Unus Abraham fuisse testatur, qui et caput fidei fuisse dicitur, quia ab Adam usque ad nativitatem Christi ullum hominem Abraham vocatum non invenitur; de quo Abraham dicitur: Credidit Abraham Deo, et reputatum est ei ad justitiam. Nonne Abel credidit, et coronari primus martyrio meruit? Nonne Enoch credidit, qui adhuc in corpore vivit? Nonne Noe justificatus credidit, quem Dominus cum arca et omnibus quae in ea fuerunt liberavit? et nec Abel, nec Henoch, nec Noe caput [Col. 1295A] fidei vocati sunt. Quare hoc? id est, etsi in istorum tempore justorum fides apparuit, tamen rara et semper defuit. Abraham autem usque adhuc, et usque in finem fides nec defuit, nec deest, nec deerit. Ideo caput fidei Abraham appellatus est. Unus Noe fuit, qui arcam fabricavit, et si alius inde, Scriptura tacuit. Idem vero Noe primus post diluvium in montibus Armeniae altare Domino construxit, quia ibi inter montes aqua diluvii arcam dereliquit. Unam feminam, id est, Lot uxorem in statuam salis litterae tradunt conversam. Quae statua usque hodie stat, ut omnis qui eam videat, Deum timeat, et omnipotentem eum credat. Una femina in mundo apparuit, cui altera talis nunquam nata fuit, quae solem et ignem novem mensibus in vulva portavit, nec ei aliquatenus ullo modo nocuit. Unam virginem legi leonem lactare, credere non dubito, et non cesso mirari. Unus mediator maximus inter homines, et Deum, qui ex parte hominum verus factus est homo. [Col. 1295B] Ideo veraciter mediator dici potest, et potuit, quia nec divinitas humanitati nocuit, nec humanitas divinitati contraria fuit. Una civitas in coelo, quae est omnium sanctorum mater, quae Jerusalem appellatur, et visio pacis interpretatur. In quam civitatem nullus intravit, nec intrat, nec intraturus omnis qui est indignus, et superbus, et impurus. Hucusque de uno diximus, modo de duobus dicturi sumus.

4. Quot substantiis constat homo? Duabus substantiis constat homo, imagine et similitudine Dei factus, id est, anima tantum et corpore, sed in his duabus substantiis in unum inter se conjunctis, multae videntur esse species. In corpore etenim humano novem sunt mensurae sine dubio compositae: id est quatuor principales, quae sunt terra, aqua, aer, ignis, et aliae quinque subsequenter species, id est, sal, fenum, flores, lapides, nubes, et ut in melius de his omnibus intelligas, lege sic: terra in homine est crassitudo, et gravitas carnis, aqua autem sudor, et salivae. Aer vero ipsa anhelatio humida, frigida, atque [Col. 1295C] calida, spirans per os et nares. Ignis in homine, qui in stomacho coquit cibos, et in calore 399 sanguinis, sal in salsitate sanguinis, et sudoris, et lacrymarum, et urinae, quia haec omnia in homine salsa sunt. Fenum autem in capillis et pilis, flores in varietate oculorum, lapides in gravitate et duritia, quia lapides ossa terrae dicuntur. Nubes instabilitas mentis et cogitationum. Et de his novem mensuris compositum corpus, et compaginatum ossibus majoribus et minoribus constitutum, conjuncturis principalibus numero CCCLXV. Aliis vero minoribus vix invenitur numerus. Similiter et venis principalibus CCCLXV, minores vero venae innumerabiles sunt. Nervis quoque et sanguine, carne et cute, medullis, cartilaginibus, capite et cerebris tribus, primum vocatur memoria, secundum sensus, tertium appellatur motus. Sensibus V, id est, visus, auditus, odoratus, gustus, tactus. Aetatibus vero VI, id est, infantia, pueritia, adolescentia, juventus, senium, senectus: [Col. 1295D] infantia, quae VII annis finitur; pueritia, quae XIV annis terminatur; adolescentia, quae XXVIII annis protenditur; juventus, quae L annis finitur, senium, quae septuagesimo anno concluditur; senectus vero, quae annorum temporibus et numero non expletur, sed labore, et dolore, et morte. In homine itaque X sunt fenestrae fabrefactae. In prima fenestra verba profert, aerem suscipit et spirat, cibos sumit et gustat. In duabus fenestris videt procul et prope, in duabus aliis odorat et spirat. In duabus aliis inferioribus necessaria corporis foris ministrat. In decima fenestra umbilicus nominata ventrem ornat. Homo vero habet in corde intellectum et cogitatum, consilium et timorem, in splene risum, in felle iram, in jecore amorem, et flatum, et levitatem in cursu, et natando. Naturaliter his omnibus, et aliis multis, quae causa brevitatis praetermitto, hominis corpus constat. Natura vero ejusdem corporis IV in se gerit diversitates. Id est, esurit, sitit, concupiscit, soporat. [Col. 1296A] Usus ergo hujus naturae IV rebus expletur, id est, manducando, bibendo, generando, dormiendo. Haec corporis ratio breviter dicta; nunc autem animae origo dicatur.

5. Anima quid est? et si est aliqua res, unde animae fiant? Quid ipsa est, quod nomen ejus, quem usum in rebus conditis. Vivit, an non? si vivit, quid confert universitatis affectibus? beatamne vitam ducit, an miseram? Quid ergo anima est? Coelum non est, neque terra, neque aer, neque ignis, non aqua, non Deus, non sidera, non de anima patris neque matris venit, ut multi aestimant. Non visus, non auditus, non odoratus, non gustus, vel alia caetera, quae memorare longum est, quae sunt in coelo, sive in terra, quod anima non est. Unde ergo anima ex Deo data est, ex nihilo facta, et a Deo creata, ut ipse Dominus per Isaiam dicit: Omnem flatum ego feci, id est, omnem animam; et in Psalmo similiter ait: Qui finxit sigillatim corda eorum, id est, animas, quia corda hominum [Col. 1296B] candelabra animarum sunt. Quid itaque est anima, breviter dicendum est, quod Deus tacuit in suis Scripturis. Anima vero est vita rationabilis, et sensibilis, vivificans spiritualiter, et invisibiliter, et mirabiliter omnia viscera ac membra totius corporis intus et foris, jussu sui Creatoris, et miro modo ministrans quinque corporis sensibus, quia 400 per oculos videt, per aures audit, per nares odorat, per gustum discernit sapores, per tactum tota membra regit; quae quadrimoda ratione spiritualiter subsistit, id est, sensu, sapientia, cogitatione, voluntate. Sensus pertinet ad vitam, sapientia ad intelligendum, cogitatio ad consilium, voluntas ad defensionem. Anima etenim dum una res est, multas species et ornamenta ita in se habet. Quae dum spirat spiritus est, dum sentit sensus est, dum sapit animus est, dum intelligit mens est, dum recte discernit ratio est, dum consentit voluntas est, dum recordatur memoria est, dum membra vegetat anima est, dum bene vivit imaginem Dei habet, dum bene ornata Deo et angelis placita, [Col. 1296C] dum virtutibus bonis plena Trinitatis est cathedra. Ornamenta vero animae haec sunt. Per auditum credit, per desiderium quaerit, per sapientiam invenit, per orationem petit, per gratiam accipit, per humilitatem custodit, per misericordiam occurrit, per benignitatem indulget, per doctrinam acquirit, per poenitentiam componit, per exemplum pulchra, per scientiam lucida, per zelum bonum libera, per mansuetudinem plana, per prudentiam cauta, et clara, per simplicitatem sincera, per stabilitatem sobria, per justitiam recta, per patientiam longanima, per obedientiam parata, per actionem munda, per spem tensa, per abstinentiam temperata, per castitatem sancta, per gaudium spirituale laeta, per confessionem aperta, per martyrium ornata, per unitatem catholica, per concordiam pacifica, per dilectionem proximi larga, per charitatem Dei perfecta. Haec sunt ornamenta animae. Necessitates corporis istae sunt: in fame cibus, in siti potus, in labore requies, in fatigatione somnus, in delectatione, [Col. 1296D] et taedio carmen, in dolore salus, in imbecillitate virtus, in tunore refugium, in tenebris lumen, in bello pax, et alia multa, quae modo causa brevitatis longum est dicere. Sicut sine his itaque necessitatibus caro humana non potest feliciter vivere, ita anima sine suo necessario non potest in corpore perfecte stare. Cibus namque animae est praeceptum divinum, potus ejus oratio pura, balneum ejus jejunium legitimum, vestimentum ejus eleemosyna de propria substantia, organum ejus laudatio Dei assidua, requies ejus perfecta paupertas, salus ejus corporis infirmitas, refugium ejus pura poenitentia, pax ejus charitas plena. O homo, quicunque es, his duabus substantiis, ut praediximus, constitutus, id est, corpore et anima, imitare Christum et sanctos Patres, qui te praecesserunt; disce humilitatem a Christo, devotionem ex Petro, charitatem ex Joanne, obedientiam de Abraham, hospitalitatem de Lot, longanimitatem de Isaac, tolerantiam de Jacob, patientiam de Job, castimoniam [Col. 1297A] de Joseph, mansuetudinem de Moyse, constantiam de Josue, benignitatem de Samuel, misericordiam de David, abstinentiam de Daniel, eleemosynam de Tobia, theoricam ex Heli, actualem ex Paulo, poenitentiam lacrymosam ex Maria Magdalene, puram confessionem ex latrone, martyrium de Stephano, largitatem de Laurentio.

6. De superbia et invidia. Duas esse radices pestiferas et mortiferas omnibus viventibus, dubium non est. A quibus omnis iniquitas, et 401 omnis impietas, et omnis calamitas, et omnis crudelitas, et omnis tempestas, et omnis dolor, et omnis plaga, et omnis poena, et omnis morbus, et omnis mortalitas, et omnis tribulatio, et omne malum, quodcunque et in coelo, et in terra, et in inferno inveniris, et sentiri potest, ortae sunt, una radix vocatur superbia, altera appellatur invidia. Quis enim de sapientibus et Scripturas intelligentibus ignorat superbiam esse radicem et reginam omnium malorum, Scriptura attestante, [Col. 1297B] et dicente: Initium omnis peccati superbia? Per ipsam enim primitus angelorum princeps per Deum, qui Lucifer tunc vocabatur, et quasi signaculum Dei vivi videbatur, de throno Altissimi, et de altitudine coeli, et de illa magna et sancta civitate, quae vocatur visio pacis, in qua sunt novem ordines angelorum, ipse cum decima angelorum parte in inferni tartara profectus est. O tam crudele et tam malum incredibile! Ipse durissimus draco sui deceptor, et mortis inventor, in ipsa sua invenit projectione mortis omnium secundam radicem, quae appellatur invidia. Sic enim sacra Scriptura ait: Invidia diaboli mors intravit in orbem terrarum. Hoc ergo modo per invidiam primum intravit peccatum, et per peccatum mors originem traxit, id est, suggestione iniqua crudelissimi inimici orta fuit. Ex iniqua suggestione prava cogitatio intus erupit, prava autem cogitatio delectationem peperit, delectatio consensionem, consensio actionem, actio consuetudinem, consuetudo necessitatem, necessitas malam mortem, mala mors perditionem. Suggestione [Col. 1297C] itaque diaboli per serpentem Eva seducta est, et sic primus homo Adam per Evam seductus praeceptum Creatoris sui transgressus est, et in ipsa transgressione laborem et mortem invenit, et semini suo post se ipsa dereliquit, Ire quo labore et morte sic Deus ad Adam dixit: In sudore vultus tui manducabis panem tuum; et iterum ait: Terra es, et in terram ibis. Et Scriptura hoc affirmans ait: Sicut mors in Adam data est, ita dominabitur in omnibus filiis ejus. Labore ergo, et morte, et miseria, et corruptione, et maledictione inventis, et aliis innumerabilibus progeniei suae derelictis, ipse cum semine in tenebris et cruciatibus a die mortis suae in prima aetate mundi usque ad resurrectionem Christi detentus est.

7. Duas vias vitae et mortis in hoc saeculo esse dubium non est, una per quam feliciter pergunt sancti, altera per quam peccatores se ipsos perdunt, de quibus viis in primo psalmo Spiritus sanctus sic ait: Novit Dominus viam justorum, et iter impiorum peribit. [Col. 1297D] Via sanctorum Dominus ipse, sicut ipse dixit: Ego sum via, et veritas, et vita; via autem peccatorum tenebrae mortis, ut in Psalmo legitur: Fiat via illorum, id est, peccatorum, tenebrae, et lubricum. Via sanctorum fides catholica, via peccatorum infidelitas prava; via sanctorum spes recta, via peccatorum arida desperatio; via sanctorum charitas perfecta, via peccatorum iniquitas odiosa; via sanctorum diligentia mentis, via peccatorum negligentia cordis; via sanctorum timor Dei, via peccatorum transgressio mandati; via sanctorum voluntas bona, via peccatorum cupiditas mala; via sanctorum oratio assidua, via peccatorum verbositas mala; via sanctorum 402 confessio fragilitatis, via peccatorum excusatio iniquitatis; via sanctorum simplicitas pura, via peccatorum obscuritas tenebrosa; via sanctorum patientia stabilis, via peccatorum instabilitas temporalis; via sanctorum humilitas vera, via peccatorum elatio inquinata; via sanctorum abstinentia temperata, via peccatorum nimietas dissoluta; [Col. 1298A] via sanctorum castitas sancta, via peccatorum luxuria immunda; via sanctorum sobrietas formosa, via peccatorum ebrietas crapulosa; via sanctorum largitas dandi, via peccatorum avaritia servandi; via sanctorum taciturnitas silendi, via peccatorum loquacitas vapulandi (sic); via sanctorum commemoratio boni, via peccatorum oblivio Dei; via sanctorum lectio sancta, via peccatorum murmuratio praesumptiosa (sic); via sanctorum justitia et veritas, via peccatorum mendacium et pravitas; via sanctorum concordia pacis, via peccatorum discordia dissensionis, via sanctorum in omnibus gratias agere, via peccatorum semper despicere; via sanctorum zelus bonus in amore Dei, via peccatorum zelus malus et amor mundi; via sanctorum monstratio bona, via peccatorum ostensio mala; via sanctorum thesaurizare in coelo, via peccatorum absconsio in imo; via sanctorum humilitas Christi, via peccatorum superbia diaboli; via sanctorum amor vitae futurae, via peccatorum amor vitae periturae; in una tollitur quod hic diligitur, [Col. 1298B] in altera quod amatur semper habetur.

8. Duos etiam infernos in Scripturis legimus: unus in terra, in quo probantur sancti, alius sub terra, in quo damnantur daemones et impii: etsi uno nomine nominati sunt, multum inter se distant; in uno namque labor et requies, in altero semper miseria, cui non est finis. In inferno sanctorum compunctio salutaris, in inferno peccatorum cruciatus poenalis; in inferno sanctorum poenitentia vera, in inferno peccatorum poenitentia sera; in inferno sanctorum abremissio pia, in inferno peccatorum damnatio justa; in inferno sanctorum probatio cum consolatione, in inferno peccatorum poena sine intermissione; in inferno sanctorum afflictio, et refectio, in inferno peccatorum semper cruciatio; in inferno sanctorum spes muneris accipiendi, in inferno peccatorum desperatio poenae finiendae; in inferno sanctorum suavitas jugis, in inferno peccatorum gravitas sustinendi; in inferno sanctorum timor offensionis, in inferno peccatorum [Col. 1298C] vindicta transgressionis; in inferno sanctorum labor, et requies, in inferno peccatorum injuria semper poenalis; in inferno sanctorum visitatio infirmi, in inferno peccatorum oblivio visitationis; in inferno sanctorum fletus poenitentium, in inferno peccatorum lacrymae et stridor dentium; in inferno sanctorum nox et dies, in inferno peccatorum tenebrae exteriores; in inferno sanctorum probantur boni, in inferno peccatorum puniuntur pravi; in inferno sanctorum ignis videtur et ministrat, in inferno peccatorum habetur et cruciat; in inferno sanctorum custodiunt angeli, in inferno peccatorum cruciantur adversarii; in inferno sanctorum gratia, benignitas et misericordia, in inferno peccatorum amaritudo, ira et indignatio, in inferno sanctorum adjuvantur sancti, in inferno peccatorum damnantur daemones et impii; in inferno sanctorum 403 boni et mali (sic), in inferno peccatorum nihil habetur boni; in inferno pravorum non est finis malorum, in inferno [Col. 1298D] sanctorum spes est regni coelorum.

9. De ebrietate. Duas res reperi, et eas multum novi in humana misera vita multum sibi contrarias: una vocatur ebrietas, altera appellatur sobrietas, de quarum contrarietate pauca breviter dicam: ebrietas satis inutilis est, indigna res in viris, impudica in feminis, contumeliosa in servis, reprehensibilis in sacerdotibus, dignitatem perdit in regibus, veritatem obliviscitur in judicibus, misericordiam delet in divitibus, malos mores motat, hominem totum conturbat, inimicitias memorat, caedes et clades concitat, patricidia inter parentes praeparat, rixas suscitat, sanos amentes facit, sapientes stultos facit, sobrios insensatos reddit, abluit memoriam, desecat sensum, negligit mentem, confundit intellectum, concitat libidinem, implicat sermonem, corrumpit sanguinem, violat visum, obdurat aures, strepitat risum, turbat viscera, clamat inhoneste, non loquitur recte, humidat [Vel humectat] cerebrum, flagitat somnum, debilitat [Col. 1299A] membra, impedit mysteria, siccat gulam, dissipat medullam, promittit vespere, et mentitur mane, maculat corpus et animam, et omnem exterminat salutem.

10. De sobrietate. Sobrietas vero in omnibus utilis est; bona est in coelo et in terra, bona est in via simul et in patria, continet juvenem, honorat senem, longevit (sic) vitam, ditat haeredem, fecundat prolem, auget honorem, dignitas est in viris, pudicitia in feminis, gratia in servis, decor et laus in sacerdotibus, gloria et victoria in regibus; veritatem ostendit in judice, patientiam in paupere, largitatem in divite, bonos mores admovet, hominem totum conservat, amicitias innovat, rixas mitigat, discordantes concordat, sanos serenat, sapientes ornat, stultum erudit, sobrium custodit, retinet memoriam, illuminat corda, sincerat mentem, acutat intellectum, hilarat faciem, continet vultum, contemnit libidinem, superat vitium, aures aperit, exonerat cerebrum, [Col. 1299B] tacet tempore, loquitur recte, curat venas, confirmat sanguinem, irrigat ossa, nutrit medullam, roborat membra, fruitur somno, aperit visum, reprimit risum, ostendit mysteria per pauca verba, rarus sermone, fidelis opere; mundat corpus simul et animam, et omnem custodit salutem.

11. De pace et discordia. Duas alias vidi veraciter, quae multum inter se distant sibi, quarum una si sola regnasset, et alia opportune non venisset, nullus hominum feliciter vixisset; de quibus pauca dicere volo, quia ad alia festino modo. Discordia vocatur una, et pax vocatur altera. Discordia multum timenda, et omni Christiano valde fugienda, quae haec facit: de filiis Dei filios diaboli, de amicis inimicos, de fratribus adversarios; ex qua susurratio, querela, furor et ira, controversia, et mendacium, juramentum, et perjurium, laesio, et scandalum, dolus et invidia, livor et homicidium. Nihil aliud est discordia, nisi separatio pacis, et disruptio unitatis, disciplina diaboli, via mortis, perditio vitae, confractio mandatorum, [Col. 1299C] mutatio sensus, dispersio intellectus, domus diaboli, 404 semita inferni, exspectatio poenae, expulsio indulgentiae, subversio disciplinae, despectio charitatis, suppressio humilitatis, motatio animi, conturbatio membrorum, malum lethale, venenum serpentis, morsus viperae, flatus basilisci, vomitus reguli, conclusio regni, apertio inferni, inimica Dei, amica diaboli:

12. Pax vero non sic agit, quia Deum homini et hominem Deo proximum facit; ideo pax vera tenenda est, et omnibus Christianis corde et corpore conservanda est. Dulcis namque et nimis valde diligenda talis magistra, quae facit miracula multa, et miranda est quae facit de filiis diaboli filios Dei, et de inimicis amicos, de adversariis fratres, de extraneis propinquos, de alienis domesticos; ex qua sinceritas et simplicitas, mitigatio et lenitas, mansuetudo et indulgentia, planities et veritas, taciturnitas et justitia, stabilitas et patientia, dilectio et tutio (sic), [Col. 1299D] auxilium et curatio. Nihil aliud est pax, nisi domus Dei; sic enim ipse Deus dixit discipulis suis: Pacem meam do vobis, pacem relinquo vobis. Quid aliud pax, nisi propinquitas Dei, gratia Dei, et conjunctio Dei, valetudo sensus, acies intellectus, domus Dei, semita regni, praemiorum exspectatio, diligentiae collectatio, rigor disciplinae, perfectio charitatis, circulus humilitatis, clypeus tranquillitatis, continentia principatus, membrorum serenitas? O si me licuisset plene et plane pacem pronuntiare! multas lineas debui digitis scribere; superat enim omnem sensum. Cujus vitalis dulcedo melliflua apertio regni, conclusio inferni, amica Dei, inimica diaboli, felicitas est in vita praesenti, gaudium et laetitia in vita perenni.

13. Duobus modis vera poenitentia dignoscitur: primus modus est commissa devotissime et largissimis lacrymis deflere, et poenitere. Secundus modus est deflenda et poenitenda iterum non admittere. Poenitentia dicta est quasi punitentia, quia homo in [Col. 1300A] se punit quod male commisit. Servo Dei tanta recordatio esse debet peccati, ut ea quae gessit semper lacrymis defleat. Nihil autem pejus quam culpam cognoscere, nec deflere; duplicem enim habere debet fletum in poenitentia omnis peccator, sive quia per negligentiam bonum non fecerit, seu quia malum per audaciam perpetraverit. Quod enim oportuit non fecit; et quod agere non oportuit, id gessit. Ille poenitentiam digne agit, qui reatum suum satisfactione legitima plangit, condemnando scilicet ac deflendo quae gessit, tanto profundius, quanto exstitit in peccando proclivior. Magna enim est virtus lacrymarum, quae sine voce et verborum sonitu impetrant veniam, quam pro culpis postulant. Petrus namque lacrymas prorupit, nihil voce precatus est. Invenio enim quod fleverit, non invenio quid dixerit; lacrymas ejus lego, satisfactionem ejus non lego. Recte plane Petrus flevit, quia quod defleri solet potest excusari; quod defendi non potest, ablui potest. Lavant enim [Col. 1300B] lacrymae delictum quod pudor est voce confiteri; lacrymae ergo verecundiae consulunt in flendo et saluti, non erubescunt impetrando, et impetrant quod recte postulant in rogando.

14. Lacrymae, inquam, tacite quodammodo procedunt, veniam postulant 405 et merentur; causam non dicunt, et misericordiam sequuntur: lacrymarum utique utiliores sunt preces quam sermonum, quia sermo in precando fortasse fallit, lacrymae omnino non fallunt. Sermo enim interdum non totum profert negotium, lacrymae semper produnt affectum. O lacrymae, quam dulces, quam fortes, quam pretiosae, quam suaves estis in uberibus matris poenitentiae? Sicut enim pia mater ministrat de pectore lac infanti, sic pia poenitentia de cordis compunctione lacrymas porrigit poenitenti. Mater lactat infantem, ut crescat, poenitentia lacrymat poenitentem, ut reviviscat; mater optat infanti ut vita veterescat, [poenitentia] poenitenti, ut nullo malo senescat. Mater non omnibus optat vitam, poenitentia omnibus optat salutem. [Col. 1300C] O poenitentia, magna sunt ubera tua, vino compunctionis plena, quibus reos recreas, lapsos relevas, fugientes revocas, confractos confirmas, morbidos mundas, leprosos lavas, infirmos roboras, tristes laetificas, desperantes confortas, vulneratos sanas, laceratos ligas, perditos reparas, in peccatis mortuos suscitas. O poenitentia! quid dicam de te? laudare enim non valeo ut volo, quia pretiosior es auro obryzo. Per te enim mors destruitur, et diabolus fugatur; per te vita invenitur, et Deus reperitur; per te infernus clauditur, et regnum invenitur. Ille itaque poenitentiam dignam agit, qui sic praeterita deplorat, ut futura iterum non admittat; vulnus enim iteratum tardius sanatur. Iteratio peccati grave malum, sicut morbus super morbum veniat, sicut imber super imbrem occurrat; nam qui plangit peccatum, et iterum admittit peccatum, quasi si quis lavet laterem crudum, quem quanto magis laverit, tanto amplius lutum facit. Nullus itaque de Dei bonitate [Col. 1300D] dubitet, nullus de Dei misericordia desperet, veniam corde quaerat, et recipiet. Corpore et mente poeniteat, et Deum ad misericordiam provocet. David post culpam psalmum cantavit, et regnum non perdidit, et veniam invenit. Manasses rex impius coram Domino flevit, et sibi et populo pacem acquisivit. Zachaeus in arborem ascendit, et salutem invenit. Maria lacrymavit, et veniam meruit; Petrus amare flevit, et gratiam non perdidit, et veniam impetravit. Latro in uno sermone cum Christo paradisum intravit. Longinus lancea latus Salvatoris aperuit, et non tantum veniam invenit, sed episcopatus honorem et martyrii gloriam et coronam habere meruit.

15. Duobus mandatis tota lex pendet, et prophetae, id est, dilectio Dei totis viribus corporis et animae, et dilectio proximi sicut semetipsum. Duobus modis creditur, id est, perfecta fide et perfecta operatione. Duobus modis crux portatur, id est, cum per abstinentiam afficitur corpus, aut per compassionem [Col. 1301A] proximi affligitur animus. Duobus modis locutio divina distinguitur, id est, aut per semetipsum Dominus loquitur, aut per creaturam angelicam verba formantur.

16. Duo in hac vita sunt genera justorum: unum videlicet bene viventium, sed nulla docentium; aliud vero recte viventium, et eadem recta docentium. Duobus modis percussio divina intelligitur, id est, in bonam 406 partem, qua percutimur carne, ut emendemur anima et mente; altera, qua vulneramur conscientia ex charitate, ut Deum ardentius diligamus. Duobus modis Deus respicit in homines, id est, vel ad veniam, vel ad vindictam: ad veniam, sicut respexit Petrum; ad vindictam, sicut in Sodomam et Gomorrham.

17. Duo latrones cum Christo crucifixi sunt, id est, Dismas a dextris, Gestas a sinistris. Alia nomina latronum Chacham et Chamna. Duas filias Lot habuit, filius fratris Abrahae, quarum una vocabatur [Col. 1301B] Adach, quae peperit patri filium nomine Moab, de quo Moabitae orti sunt. Altera vero, quae vocabatur Moach, quae et similiter patri suo peperit filium nomine Ammon, de quo Ammonitae exierunt. Hi duo filii non sine culpa nati sunt, quia pater filias uxores habuit, et hoc non voluntas, sed ebrietas fecit; et ita culpa miro modo est facta, ut pater filias uxores haberet, et sorores matres fratribus factae sunt, et filii matribus fratres fuerunt, quia de semine patris filiae natae sunt, et de semine iterum patris in filiabus filii sunt procreati; et ideo haec progenies magnam maledictionem meruit, quae usque ad decimam generationem in Ecclesiam Dei non intravit. Et tamen Ruth Moabitida bona femina fuit, quae in generationem Christi partem habere meruit. Ipsa enim mater avi David fuit; David namque filius Jesse, Jesse filius Obeth, Obeth filius Booz, et mater ejus Ruth. Avus enim pater patris est.

18. Duos filios Isaac habuit, unus Deo reprobus, et alter electus fuit. Sic enim Scriptura ait: Jacob [Col. 1301C] dilexi, et Esau odio habui; et hoc non sine causa, quia ambo filii boni patris, et ambo uterini in utero bonae matris, et tamen electus supplantavit reprobum in utero matris, et primogenita ei rapuit, et benedictionem patris; sed ideo hoc voluit Deus ita, quia omnes electi de Jacob sunt orti, et de semine ejus, et tamen reprobum non dereliquit Deus, quia Job et Dei servus, et rex ortus est ex genere ejus. Et ideo hoc breviter memoravi, quia mali de bonis, [Col. 1302A] et boni de malis oriuntur. Mali de bonis, daemones de angelis; boni de malis, sancti de gentibus. Mali de bonis, Ismael de Abraham, Moab et Ammon de Lot; boni de malis, Abraham de Chaldaeis. Mali de bonis, Dathan et Abiron de Levi, Ophni et Phinees de Heli. Boni de malis, Ruth ac Moab et Raab de Chanaan. Mali de bonis, quod ante debui dicere, Cain de Adam, et de Noe Cham. Bonus de malo, Jonathan de Saul. Malus de bono, Absalon de David. Quid plura dicam? Sic enim erit usque in finem, et de bonis mali, et de malis boni; cum autem venerit, qui solus bonus est bonos a malis segregabit.

19. Duos viros adhuc vivos legimus; sed ubi sunt vivi et absconditi, nescimus. Unus ab Adam septimus, et Enoch nominatus, alter vero Elias, qui usque ad coelum in curru igneo est raptus; de duobus breviter diximus, tamen satis, quia ad tres festinamus.

20. Tres personae Trinitatis, in una potestate et [Col. 1302B] majestate, Pater, Filius et Spiritus sanctus, quae tres personae apud Hebraeos sic vocantur Abba, Ben, Ruba. Apud vero Graecos Pater, Bar, quomodo autem Graece 407 Spiritus dicitur, adhuc non inveni. Illi tamen dicunt ageos quod Latine sonat sanctus. Abba pater, Ben filius, Ruba Spiritus sanctus. Pater tamen Graecum est, et Latine sonat genitor. Bar Graece, filius Latine. Trinitas itaque dicitur propter personarum diversitatem, unitas vero propter inseparabilem deitatis substantiam. Pater dicitur, eo quod habeat Filium, et omnis paternitas, quae in coelo, et in terra est, in eo et ex eo nominatur. Filius dicitur, eo quod habeat Patrem, Spiritus vero sanctus, eo quod a Patre et Filio procedit. Deus dicitur propter potestatem, et dilectionem; Dominus dicitur propter dominationem; omnipotens dicitur, quia omnia potest, cui nihil impossibile est. Et si Deus omnipotens est, quid est quod non potest? Id est, non potest falli, non potest mori, non potest peccare. Per Patrem vivimus, movemur et sumus; per [Col. 1302C] Filium rationem, et scientiam, et intellectum habemus; per Spiritum sanctum donis bonis omnibus illustramur. Tribus modis Deus dicitur, id est, essentialiter, ut Paulus dicit: Qui est benedictus in saecula. Nuncupative, ut Dominus Moysi dicit: Constitui te in Deum Pharaonis. False, ut dicitur: Dii qui non fecerunt coelum et terram pereant. Tres res in principio creavit Deus, id est, angelos, et . . . et informem materiam. (Desunt alia.)




[Col. 1301]
APPENDIX XXII. GLOSSAE IN SACRAM SCRIPTURAM.
Ex Codice veteri 1 archivii Vaticani.



GENESIS.
[Col. 1301D]

[1Kb] CAP. I. Spiritus Dei ferebatur. Providentia qualiter cuncta creasset. Fiat lux. Ipsa est quae postea in vasa coeli, hoc est, sidera, diffundebatur. Dixit. Per verbum suum fecit. Mane. Initium creaturae. Vespere. Finis ejusdem. Imaginem, similitudinem. Imago eminet in spiritu hominis; similitudo in bonis operibus.

[1Kb] II. Patrarat. Perfecerat. Paradisum. Duo sunt: unum terrenum, ubi Adam fuit, alterum coelestium. Lignum vitae, lignum scientiae. In custodia praecepti [Col. 1302D] scientia erat boni. Boni et mali. In transgressione scientia erat mali. Bidellium. In arbore colligitur, et est pigmentum. Evilat. Hoc est proprium nomen terrae.

III. Perizomata. Femoralia. Versatilem. Vibrantem. Versatilis dicitur pro eo, quod quandoque venisset tempus ut etiam removeri potuisset.

408 [1Kb] IV. Concidit. Mutavit colorem vultus sui Sin. Si non sic. Maledicta terra in operibus tuis. Hic non opera colendi, sed peccata exprimit. Num. Dicis. Eden. Sacratissimum ipsum paradisi locum interpretatur. Porro. Videlicet.

[Col. 1303A] [1Kb] VI. Famosi. Fama nominati. Habitavit in terra Haid. In Hebraeo habet nodus instabilis. Laevigatis. Limpiditatis. Bitumen. Genus gluti, alii piculam, alii resinam Tristega. Tricamerata.

VII. Cataractae. Fenestrae. In articulo diei. Initio dici

[1Kb] IX. Dilatet Deus Japheth, et habitet in tabernaculis Sem. Japheth latitudo dicitur. ex quo gentium nascitur multitudo, Sem, ex quo Hebraei minores numero ejecti. Vegetat. Confortat.

XI. Ur. Ignis, vel lumen.

XII. Illustrem. Magnificum.

[1Kb] XIII. In oppidis. In castris.

XV. Trimam. Triennem. Altrinsecus. Separatim. Abigebat. Expellebat.

XVI. Libet. Secundum arbitrium tuum. Ferus. Iracundus, indomitus.

[1Kb] XVIII. Sata. Nomen mensurae: habet modium et semis.

[Col. 1303B] [1Kb] XIX. Cubitum. Passi duo. Vallaverunt. Circumdederunt. Culminis. Altitudinis. Vim. Fortitudinis. Intuitus. Attendens.

XXI. Stirpi. Generi. Nemus. Arborum ordo compositus, vel de silva.

XXII. Pariter. Simul. Vepres. Rumices.

XXIII. Funeris. Corporis. Quin. Magis, vel potius. Siclus. Sex denarii. Antrum. Speluncam.

[1Kb] XXIV. Destravit. Dividit, vel vendidit. Aio. Dico. Suscitati. Interrogati.

[1Kb] XXV. Hispidus. Pilosus. Protinus. Statim. Adultis. Maturis. Gnarus. Expertus. Edulio. Victu, esca, vel esu. Parvipendens. Pro nihilo habens.

[1Kb] XXVI. Arcersito. Evocato. Perspicuum. Manifestum. Coire. Concumbere, vel convenire. Quispiam. Modicus aliquis. Sevit. Irascitur. Locupletatus. 409 Ditatus. Invidentes. Invidia habentes. Humo. Terra. Olim. In antiquo. Repererunt. Invenerunt. Jurgium. Rixa. Auctum. Inventum.

[Col. 1303C] [1Kb] XXVII. Pharetram. Theca ad sagittas portandas. Dudum. Antea. Consternatus. Indomitus. Orbabor. Sine filiis.

XXVIII. Innixum. Incumbentem.

[Col. 1304A] [1Kb] XXIX. Valet. Sanus est. Hebdomadam. Septem annis Copulae. Conjunctioni.

[1Kb] XXX. Edente. Generante. Mandragoras. Fructus similes pomi in illa herba nascuntur, et habet duorum sexum, masculini et feminini, et in radice ostendit similitudinem, et est fertilis, et dicitur qui eam eradicat non posse vivere. Experimento. Exercitudine sciens. Dem. Tradam. Furvus. Brunus. Populeas. Bidulaneas. Serotinus. Tardus.

[1Kb] XXXI. Facultate. Possibilitate. Inclytus. Nobilis. Fetus. Portantes. Opes. Divitias. Clam. Occulte. Abigeres. Expelleres. Esto. Etsi putaveris, vel ecce si. Necetur. Occidatur. Nequeo. Non possum. Depopulati. Vastati.

XXXIV. Stupri. Corruptelae virginitatis. Scorto. Meretrice.

[1Kb] XXXV. Cedentes. Obedientes. Libans. Dogustans.

[1Kb] XXXVI. Ad puteum juramenti. Ad aquam fidei.

[1Kb] XXXVII. Ditioni. Potestati. Fomitem. Incendium, [Col. 1304B] initium. Nitebatur. Laborabat. Polymita. Operis plumarii. Stactem. Genus resinae pretiosae. Acquieverunt. Consenserunt.

[1Kb] XXXVIII. Divertit. Non convertit. Opilio. Pastor ovium. Teristrum. Ligatura capitis, vel sindones.

XXXIX. Arbitris. Judicibus. Lacinia. Ora vestimenti.

[1Kb] XL. Pincerna. Butiliarius. Canistra. Quae palmarum virgulis texitur ad panes portandos.

[1Kb] XLI. Conjectores. Aestimatores. In culmo. In calamo, in stipula. Uredine. Vento incendente. Demum. Postmodum. Praesagum. 410 Praescientem. Conjicere. Aestimare. Macie. Exilitate corporis. Squalore. Sorde. Industrium. Instantem. Segetes. Semina.

XLII. Nutum. Providentiam, vel potestatem. Machinantur. Argumentantur. Molimur. Cogitamus, vel tentamus.

XLIII. Dilatio. Admissio.

XLIV. Augurari. Sortiri. Flagitii. Peccati, vel mali, vel turpitudinis.

[Col. 1304C] XLV. Quantocius. Ocius. Solo. Terra.

[1Kb] XLVII. In aerarium. In thesaurarium. Hemina. Dimidium sextarium. Serite. Seminate.

XLIX. Cerastes. Cornuta serpens, flatu nocens. Emissus. Emissus dicitur cervus, quando cervam sequitur. [Col. 1305A] Obiit. Mortuus est. Aream. Terram arabilem. Resistere. Effugere, vel contradicere.



EXODUS.

[1Kb] CAP. I. Ellesmoth Hebraice, Exodus Graece, Exitus Latine. Lateris. Tegulis non coctis: de terra et paleis efficiuntur. Mares. Masculos. Ingrueret. Irrueret.

[1Kb] II. Elegantem. Pulchrum. Fiscellam. Ponaer in modum navis. Scirpeam. Juncinam. In carecto, loco palustri, vel in marisco; alii canalem. Per crepidinem. Per summitatem ripae. Alvei. Canalis in amne, vel sinus aquae. Papyrione. Papyrus. Adultum. Maturum, vel juvenem.

III. Rubi. Spina, in qua rosa crescit.

IV. Instar. Similitudo. Ab heri et nudius tertius. Totum tempus praeteritum significat. Impeditioris. Imparatioris. Diversorio. Receptaculo. Illico. Statim, vel mox. In montem Dei. In montem Sinai. Coreb et Sinai unum sunt. Sponsus sanguinis tu mihi es. Quia de sanguine meo natus es, vel quia circumcisus.

[Col. 1305B] [1Kb] V. Exactoribus. Ministris cum vi exigentibus.

[1Kb] VI. Adonai. Dominus. Ergastulo. Privata custodia, vel carceres. Praesertim. Maxime. Patruelem. Filius patrui, vel filia.

VII. Colubrum. Colubrum et draconem pro uno posuit. Virga Aaron, et virga Moysis una erat, Arcana. Secreta, vel occulta. Malefici. Magicae artis inventores.

[1Kb] VIII. Abigantur. Expellantur. Condixerat. Convenit, vel consensit. Statuit. Decrevit. Aggeres. Terrae tumulum. Sciniphes. Muscae minutissimae. Abominationes Aegyptiorum. Oves, quas coluerunt, et noluerunt manducare.

IX. Renuis. Recusas. Turgentium. Tumentium. Virens. Viride. Induravit. Quia non emollivit.

X. Corrodet. Demanducabit, delacerabit. Densae. 411 Spissae.

[1Kb] XI. In solio. Throno. Mutiet. Modice murmuret. Ostenta. Praedicta signa.

[Col. 1305C] [1Kb] XII. Coetum. Conventum. In aedibus. In domibus, vel templis. In monumentum. In memoriam. More. Ritu, observantia. Indigenis. Civibus, vel qui ibi nati sunt. Dimittit. Permittit. Caeremonias. Ritus sacrificandi. Dudum. Antiquitus, vel antea. Religio. Sanctitas, bonitas, pietas. Efferetis. Asportetis.

XIII. Israel. Proficiscentis. Columna. Columna ignis et columna nubis una esse creditur ex altera parte ignea, et altera similis nubi.

XV. Obriguerunt. Coturnix et perdix.

[1Kb] XVI. Pilo. Pistillo, alio loco lancea. Gomor. Mensura [Col. 1306A] habens XII sextariorum. Scatere. Ebullire, vel efferbere. Atui. Nutrivi, vel pavi. Ephi. Ephi et batus unum sunt, mensura habens modios tres.

[1Kb] XVII. Jurgata. Rixata, vel injuriam habentia. Pauxillum. Modicum.

XVIII. Praestolatur. Observat, vel exspectat. Disceptatio. Altercatio, vel contentio, vel disputatio. Tribunus. Qui super mille viros est. Strenuis. Utilibus, vel fortibus.

XIX. Jaculis. Telis, vel sagittis actis, vel jactis. Clangere. Sonare. Micare. Coruscare, fulgere. Perstrepebat. Personabat. Paulatim. Per partes. Prolixius. Longius. Contestare. Conjurare.

[1Kb] XX. Zelotes . . . . . Insontem. Innocentem. Frustra. Sine causa, sine ratione, in vanum.

[1Kb] XXI. Liberi. Infantes. Diis. Id est, sicut do tibi. De industria. De instantia, de cura. Cornupeta. Petulcus, cornu petens.

XXII. Acervos. Tumulos. Segetes. Messes. Deferat. [Col. 1306B] Portet. Conductum. Congregatum.

[1Kb] XXIII. Solemnitatem. Septem hebdomadas a Pascha usque Pentecosten. Severis. Seminabis. Crabrones. Furrlones. Ultroneus. Spontaneus.

[1Kb] XXV. Concinnanda. Componenda. Ephod. Stola linea, vel superhumerale, vel dalmatica. Compingite. Jungite. Oraculum. Oraculum et propitiatorium 412 unum sunt, ubi audiebantur divina eloquia. Interrasilem. Anteranaglypham. Acetabula. Acinarios. Phialas. Calices minores. Calamos. Modum calami. Scyphos. Calices majores. Sphaerulas. In modum sphaerae rotundatas.

[1Kb] XXVI. Saga. Una tela in cortinis. Fibulas. Ilrincas, vel fibulas. A summo usque ad summum. A fine usque in finem. Inseretur. Imponetur, immiscetur, includetur.

XXVII. Fuscinulas. Tridentes. Arula. Vas aeneum quandrangulum, in quo prunas portant. Caelaturis. Picturis. Paxillos. Genus mensurae palus nominatae. Contusum. Contritum. Oppansum velum. Extensum, [Col. 1306C] quo undique pandatur.

XXVIII. Applica. Junge, congrega. Fungantur. Utantur, obsequantur. Rationale. Pannus in pectore quadratus. Cidarim. Cidarim, mitra et tiara unum sunt. In marginibus. In his summitatibus vestimentorum. Malum Punicum et mala granata unum sunt, poma mirae pulchritudinis. Portabit iniquitates. Qui intercedit pro iniquitate. Feminalia. Femoralia. Femora. A femine.

[1Kb] XXIX. Arietes immaculatos. Unius coloris, non morbidos, non scabiosos, non laesos. Lagana. De farina [Col. 1307A] est, primum in aqua, postea in oleo frigitur. Initiaberis. Sanctificaberis, quando redeunte tempore anni cuncta concludunt, mense septimo, quia Aegyptii initium anni et finem sic fecerunt. Mactabis. Occides. Jecoris. Hepatis. Arvinam. Exungiam. Vitalia. Intra ilia. Expiandum. Expurgandum. Jugiter. Perseveranter. Hin. Major sextariorum XIX, minor IX. Libandum. Sacrificandum.

[1Kb] XXX. Liba. Sacrificia. Summam. Numerum. Recensiti. Numerati. Nomen. Potestatem. Obolus. Scrupulus semi. Labrum. Labium et labrum unum sunt: vas aeneum quadrangulum, in quo lavantur sacerdotes. Zmirnae. Calami. Casiae. Fistulae.

XXXII. Callide. Astute, caute ducere. Quivero. Post reatum culpae.

XXXIII. Papilionis. Tentorii.

[1Kb] XXXIV. Deinceps. Rursum, vel iterum. Aras. Altaria. Lucus et nemus unum sunt: et dictus est: quod minime transluceat. Aemulator. Imitator, vel invidens, [Col. 1307B] vel sectator. Pepigi. Pactum feci, vel spondi. Foedus. Pax perpetua, vel amicitia.

[1Kb] XXXV. Catervam. Turbam, multitudinem, conventum. Prompto. Velocitate 413 voluntatis, vel praeceps. Posuit testimonium in arca: duas tabulas. Armillas. Rotundarunt. Dextralia. Ampla sunt, et ante manicas portantur. Abietarii. Lignarii, abiete arbore. Polymitarii. Pro rotunditate imaginis: polum, rotundum.

[1Kb] XXXVI. Necteretur. Ligaretur. Compagem. Juncturam. Cyathos. Viginti unum cochlearia faciunt.

XXXVIII. Ad plagam. Ad latus. Septentrionalem. Contra mediam noctem. Australem. Contra meridiem. Bracteas. Laminas aureas subtilissimas. Excubabant. Vigilabant.

XL. Sub tecto testimonii. Tabernaculi.



LEVITICUS.

Vagecra Hebraice, Leviticus Graece, Ministerialis Latine, quia ministeria sacerdotum in eodem scripta [Col. 1307C] sunt.

[1Kb] CAP. I. Crepidinem. Fundamentum.

[1Kb] II. In clibano. In camino, in furno. Torres. Asses. Farris. Genus frumenti.

[1Kb] III. Ilia. Latus prope inguinem. Inficians. Insidians. [Col. 1308A] Quodlibet. Qualecunque. Collyridas. Cybus, quem nos nebulam dicimus.

X. Sanctificabor in eis. Praesumentes punio. Profanum. Illicitum, violatum, pollutum. Lugubri. Flebili.

[1Kb] XI. Choerogryllus. Bestia spinosa, major erinaceo. Haliaeetum. Avis similis aquilae, sed major, tamen minor vulture. Larum. Avis maritima, habens ungulas, quasi accipiter. Bubonem. Nycticorax. Onocrotalus. Avis quae sonitum facit in aqua, vel pelicanus. Porphyrionem. Alii avem albam similem cygno. Herodionem. Major est omnibus avibus, quia aquilam prehendit. Bruchus. Similis locustae, sed major. Crocodilus. Bestia in flumine, similis lacertae, sed grandis. Mygale. Similis chamaeleonti. Chamaeleon. Similis lacertae, et 414 sub aspectu mutat colores. Stellio. Verpestilio. Talpa. Sorex. Chytropodes. Vas fictile, pedes habens.

[1Kb] XIII. Inolita. Contaminata. Effloruerit. Appellaverit. Perspicuae. Manifestae, apertae. Ulcus. Vulnus, sed [Col. 1308B] minus. Haud dubie. Sine dubio.

[1Kb] XIV. Papulas. Verrucas, quae in leprosis apparent. Vallicula. Concava loca.

XV. Sagma. Sella.

[1Kb] XVI. Nebula eorum. Fumus aromatum. Imprecans. Solvens.

[1Kb] XVII. Quilibet. Quicunque sit. Aucupio. Aviscapio, vel qui avium cantus auscultat.

XVIII. In pellicatum. In domum concubinarum.

XIX. Praeputia. Pomorum immunditia, quae idolis immolantur. Susurro. Occulte murmurans, vel injurias seminans. Stigmata. Figuras, vel signa. Noverca. Matrasta. Pythonicus. Incantatio, divinatio.

[1Kb] XXI. Incisuras. Pro luctu. Aula. Vicinus. Prostibulum. Domus fornicaria.

XXII. Inquilinus. Colonus, vernaculus. Spatulas. Fructus palmae, antequam aperiantur.



NUMERI.

Vaje Dabber, id est numerus, quia in eo numerantur [Col. 1308C] filii Israel.

[1Kb] CAP. I. Cuneos. Multitudines.

II. Vexilla. Victorias.

[1Kb] III. Sanctificavi. Caput radet. De omnibus cibis pulmentum.

[Col. 1309A] [1Kb] IV. Hyacinthinus. Violaceas. Coccineas. Rubeas. Batilla. Spatula ferrea.

V. Zelotypiae. Invidiae. Toro. Lecto. Congessi. Coadunavi, vel collegi. Duntaxat. Videlicet, certe.

VII. Consuleret. Requireret, et interrogaret.

[1Kb] VIII. Stipes. Mendicus, in alio loco lignum. Conscius. Longius.

X. Dimicant. Pugnant, in alio loco, lucent.

XI. Nausea. Vomitus.

XII. Aenigmata. Propositio, quaestiones

[1Kb] XIII. Praecoce. Nimis mature. Lustravimus. Circuivimus.

XIV. Vasta. Profunda. Querelas. Accusationes, vel clamores. Forent. Essent.

[1Kb] XVI. Proceres. Primates, vel excelsi. Concilium. Conventum. Parum. Parvum, vel modicum. Expassus Duo passus. Globus. Agmen, vel rotundus. Coacervassent. Congregassent. Desaevit. Ab iracundia lenivit, vel desinivit.

[Col. 1309B] 415 XVII. Cohibebo. Privabo. Querimonias. Planctus.

[1Kb] XVIII. Sceptro. Regia potestate. Cedit. Evenit. Pareat. Obediat.

XXI. Contagione. Inquinamento.

XX. Petra. Quam jussit Dominus Moysen percutere. Alioquin quod si non, vel aliter.

XXI. Puteus. Super quo Dominus locutus est. In libro bellorum Domini. Bellorum Israel. Quin potius. Multo magis.

[1Kb] XXII. Ariolus. Sortitor, vel divinus. Cuncteris. Inquireris.

[1Kb] XXIII. Rhinocerotis. Bestia in nare cornu habens. Augurium. Sortientes.

XXIV. Complosis. Mutuo percussis. In trieribus. In navibus exercitus.

XXV. Pugionem. Gladium. Lupanar. Locus meretricum.

XXVII. Replicavit. Retexuit, vel revolvit.

XXVIII. Juge. Perpetue, semper perseverans.

XXX. Pollicita. Promissa. Distulerit. Dissimulaverit.

[Col. 1309C] [1Kb] XXXI. Norunt. Sciunt. Jugulate. Necate, punite. Cognorunt. Convenerunt. Periscelides. Armillae; alii ornamenta tibiarum. Cis. Mista ripa.

XXXIII. Clavi in oculis. Compunctiones.

[1Kb] XXXV. Impulerit. Coegerit, impegerit.

[1Kb] XXXVI. Promulgatur. Perfertur, ostenditur.



DEUTERONOMIUM.

[1Kb] Helle addabarim Hebraice, Deuteronomium Graece, Secunda lex Latine.

[1Kb] CAP. I. Guaros. Scientes. Ennacherim et Enim. De genere gigantum erant. Fanum. Templum. Egregiam. Nobilem, praeclaram, summam.

IV. Portenta. Miracula.

V. Sequester. Susceptor pignoris. Protelentur. Prolongentur, differentur.

VII. Spurcitia. Immunditia. Anathema. Abominationem.

[Col. 1310A] [1Kb] VIII. Dipsas. Genus serpentis, pede et semis longus, et duorum palmorum grossus, caudam [habens] curvam, et venenatam, cum qua pungit; et interpretatur sitis, quia homo, ab ea percussus, siti moritur.

IX. Ingentes. Magnos. Concio. Conventus populi.

XI Procul. Longe.

XII. Caprea. Silvatica. Capra. Domestica.

XIV. Sicera. Omnis potus absque vino, qui inebriare potest.

[1Kb] XVI. Lucum. Lucus in isto loco nomen est arboris, cujus folia non cadunt.

XVIII. Lustret. Illuminet per ignem trahendo.

XX. Cuneos. Multas turbas populorum.

XXI. Reatus. Culpa. Cruore. Sanguine. Caesariem. Comam capitis. Ungues. Ungulas. Contumacem. Contemptorem. Protervum. Perversum. Coercitus. Prohibitus, contradictus. Plectendum. Decollandum.

XXII. Nefas. Crimen.

[1Kb] XXIII. Mamzer. Filius scorti. Gerens. Agens, portans.

[Col. 1310B] 416 XXIV. Nuper. Nunc.

[1Kb] XXVI. In cartallo. Panerio de virgis. Funebri. Mortali.

XXVII. Laevigabis. Planabis. Impolitis. Non rotundis.

XXVIII. Rubigine. Vento corrumpente. Pruriginem. Scalpitudinem. In suris. In poplitibus. Procacissimam. Ingratissimam. Illuvie secundarum. Immundi humores qui sequuntur post partum,

[1Kb] XXIX. Classibus. Navigiis militum. Absumat ebria sitientem. Quae jam ebria fuit, in idolis sitientem in Dei cultura ducit in errorem.

XXX. Cardines coeli. Oriens, Meridies, Occidens et Aquilo. In sobole. In genere.

XXXII. Meracissimum. Purissimum. Opitulentur. Adjuvent. Recens. In praesenti. Novum. In futuro.

XXXIII. Thesaurus arenarum. Terrena sapientia.



SANCTI HIERONYMI PRAEFATIO IN JOSUE.

[Col. 1310C] [1Kb] Tandem. Postremo, vel modo. Efferunt. Dicunt. Exaplois. Exemplaribus. Arcuato vulnere. Quia cauda scorpionis curva est, unde ferit. Editiones. Translationes. Postlimen. Post mortem patris et matris. Flagitat. Postulat, petit. Sirenarum. Meretricum per magicas artes; vel undarum crispantium.



LIBER JOSUE.

CAP. II. Quippe. Certe, nimirum, sine dubio. Fateor. Confiteor. Funiculus iste. Quo se cinxit a renibus usque pectus. Coccineus. Rubeus.

III. Mole. Magnitudine.

V. Polenta. Farina subtilissima.

[1Kb] VII. Per prona. Per praeceps, per inclinata. Conglobali. In unum collecti, vel collecti. Legulam. Lablelli.

VIII. Vallatus. Circumdatus. Digesserat. Descripserat, ordinavit.

[Col. 1311A] [1Kb] IX. Pittaciis. Emplastris. Decrevit. Constituit.

X. In libro justorum. In annalibus Hebraeorum. Praesidia. Firmitates. Saltem. Videlicet.

[1Kb] XI. Subnervabis. Subjugabis, vel deficere facies. Unam tantum Asur flamma combussit. Quia ipsam solam totam combussit.

XII. Raphaim. Gigantum.

XV. A lingua maris. A sonitu maris. Civitas litterarum. Quia in ea litterati fuerunt, vel litterae custodiebantur.

XVIII. Marcetis. Languetis. Ignavia. 417 Imbecillitate.

XIX. Carmelum maris. Proprium nomen loci.

XXIII. Connubia. Conjugia. Sudes. Stipites.

XXIV. Novellis ovibus. Unius anni, quae necdum generarunt.



LIBER JUDICUM.

[1Kb] CAP. I. Judas ascendit. Othoniel. De ipsa tribu. Arctavit. Oppressit undique. Ascensu scorpionis. Proprium [Col. 1311B] nomen loci.

II. Experiar. Certe sciam.

[1Kb] III. Satrapas. Principes Philistinorum. Filii Gemini. Filii filiorum Joseph, quia duo erant. Ancipitem. Utraque parte acutam. Capulum. Manubrium gladii. Sicam. Gladium. Alvi. Ventris. Posticam. Porticum. Circiter. Quasi.

[1Kb] IV. Clavum tabernaculi. Ferreum, quod portavit de tabernaculo.

[1Kb] V. Barathrum. Profundum, vel hiatus terrae. Discrimini. Judicio. Magnanimorum. Rubenitarum. Sibilos regum. Blandimenta.

[1Kb] VII. Hydrias. Fictiles. Confodere. Collidere.

[1Kb] VIII. Bullas. Sigilla, vel ornamenta cinguli. Pondus et libra unum sunt; sed pondus ferri, libra auri. Monilibus. Fidelis, vel ornamentis. Torques. Circuli aurei in collo.

IX. Rhamnum. Arbor spinosa modica. Compulit. Coegit, vel impingit. Palantes. Fugientes.

[Col. 1311C] XI. Sodalibus. Coaevis, sociis.

XII. Jugulabant. Necabant, vel perimebant.

XIV. Problema. Propositio, quaestio, parabola. Pronubis. Paranymphis, vel qui nuptiis praesunt.

XV. Faces. Faculas, vel flammas. Suram. Suriculam.

XVII. Teraphim. Imaginem.

XVIII. Opulentam. Divitiis plenam, vel abundantem. Haud procul. Non longe.

[Col. 1312A] XIX. Belial. Nomen idoli.

XX. Diverti Posui in locum. Bacchati. Furentes.

[1Kb] XXI. Ducentes choros. In choro tenentes manum invicem.



LIBER RUTH.

[1Kb] CAP. I. Confecta. Debili. Pubertatis. Barbam emittentis. Vetulae. Anae. Obstinato. Perseveranti, intento, irrevocabili.

[1Kb] II. Sarcinulas. Sagmas. Congessit polentam. Congregavit farinam. De industria. De incuria. Rubore. Verecundia. In horreis. In spicariis.

418 [1Kb] III. Aream. Locum ubi annona excutitur.

IV. Cedo juri. Locum do, perdono legi. Privilegio. Propria lege. Celebre. Praeclarum. Gerulae. Nutricis, vel comportatricis.



SANCTI HIERONYMI PROLOGUS GALEATUS IN LIBROS REGUM.

[1Kb] 1. Characteribus. Figuris. Samaritani etiam Pentateuchum Moysi totidem litteris scriptitant. Antiquis [Col. 1312B] Hebraeorum litteris scriptitant. Sed unde apud eos antiquae litterae inventae sunt? Quia postquam de Assyriis colones illuc directi fuere, et a leonibus, bestiisque comesti, postea mandaverunt regibus Persarum se illic habitare non posse; et misit illis sacerdotem, qui doceret eos legitima terrae; quique veniens Bethel, accepit exemplar legis a tribu Juda, et descripsit illis Pentateuchum, et legem exposuit. Et postquam Juda et Benjamin a Chaldaeis captivi fuerunt, et lex incensa, remansit in Samaria, id est, post colones illos exemplar legis antiquis litteris expressum, scriptum, dum nihil illis nocuerunt; subjecti enim illis erant.

[1Kb] 2. Esdras. Alias reperit litteras, quia non noverat priores. Nomen Domini tetragrammaton, antiquis litteris expressum. Scriptum invenimus litteris, in quibusdam Graecis voluminibus (non tamen in canone) quae a LXX interpretibus interpretata fuerunt, dum lex a Chaldaeis incensa est, et post tantum intervallum [Col. 1312C] in regno Graecorum Septuaginta interpretati sunt. Sed in historiis propriis, quia nomen Domini per omnes gentes atque omnia regna terrarum diffamatum est, audierunt multa mirabilia, quae operatus est.

[1Kb] 3. Incisionibus. In discerptionibus, ac divisionibus versuum. Duplices. Duplices apud Hebraeos quinque litterae, quia duplicem figuram habent, et duplex vocabulum, ut aleph, ain, sade, samech, sin. Aliter enim [Col. 1313A] per has principia. Ut apud nos saepius initia verborum per k litteram scribuntur, ut in kalendae, fines per c, ut fac.

[1Kb] 4. Dibre hajamin. Verba dierum: dibre verba, hajamin dierum, nonjamin dextrae. Beresith. In principio; quia Hebraei voluminibus suis nomina ex principiis posuerunt. Exodus. Exitus. Hebraei Genesi aleph litteram inscribunt, quae interpretatur doctrina, ut In principio fecit Deus coelum et terram; Exodo beth, quae interpretatur domus pro instructione tabernaculi; Levitico gimel, quia plenissime de victimis disputat; Numero daleth, 419 tabularum, quia de compositione tabernaculi tabularum loquitur; Deuteronomio he, quae interpretatur ista lex, pro iteratione legis; Job, David, Daniel inter agiographa non pro dedignatione, sed pro dignitate et sanctitate. Agio. Sancta. Graphia. Scriptura. Quod prophetarum ordinem incipiunt a Jesu Nave, quia tota sancta Scriptura digna est prophetiae vocabulo, dum [Col. 1313B] futura significat. Josue vero in omnibus pene gestis suis futura Christi opera prophetavit.

[1Kb] 5. Chronicon. Temporale. Quinque incisionibus. Quinque incisiones pro satisfactione eorum dixit, qui hoc affirmare solebant. Prostratis vultibus. Inclinatis capitibus. Coronas suas. Opem, opera sua offerentes, quia opera reverentiae et subjectionis unius Dei docent cultum, per quae ad coronas pervenitur.

[1Kb] 6. Stantibus coram quatuor animalibus. Dum tota prophetiae Scriptura in Evangelio impleta est. Galeatum. Munitum, vel ornatum. Apocrypha. Occulta, vel dubia. Seponendum. Separandum: dictum quasi, seorsum pono. Phrasin. Locutionem, vel interpretationem.

[1Kb] 7. Paraphrasten. Conjectorem, vel interpretatorem. Pelles, cilicia. Fortitudinem et labores in Ecclesia, quae tentationibus et persecutionibus bene resistunt. Canticum canticorum. Pro excellentia carminis. Sapientia Salomonis. Apud Hebraeos non invenitur, [Col. 1313C] quod antea nesciebam; in Septuaginta, et in aliis Codicibus.



LIBER I REGUM.

[1Kb] CAP. I. Ramatha. Civitas ipsa, quae in veteri translatione Arimathia dicitur, et fuit Helcanae et Samuelis in regione Tamnitica juxta Diospolim, unde fuit Joseph, qui in Evangelio de Arimathia scribitur. Sophim. Mons in tribu Ephraim. Statutis diebus. Phase, Pentecosten, Scenopegia. In Silo. Silo est in tribu Ephraim, in quo loco arca testamenti fuit usque ad tempus Samuelis. Est autem undecimo milliario Neapoleos in regione Acrabitena. Partem unam. Quando offerebant. Aemula. Adversa. Angebat. Cruciabat. Redeunte tempore. Anni circulo. Temulentam. Vinolentam, ebriam. Digere. Ebrietatem depone. Mades. Humida es. Filiabus Belial. 420 Filiabus [Col. 1314A] sine jugo legis Domini. Belial Hebraice Bel dicitur, et fuit idolum Ninivitarum, quia Bel pater Nini. Vultus ejus non est in diverso mutatus. In alia translatione: Et facies ejus non cecidit amplius; hoc est, ut nullam haberet tristitiam, vel differentiam. Non vadam, donec ablactetur infans. Contra morem dixit; ideo commemorat Scriptura. Hebraei asserunt tempus ablactationis sex annos, alii XII. Ut impleat Dominus verbum suum. Quod promisit per os Heli sacerdotis dicendo: Det tibi Deus petitionem. Obsecro, mi Domine. Subauditur: Ut benigne suscipias. Commodavi eum Domino. Quandiu fuerit, accommodatur Domino; quandiu vivet.

[1Kb] II. Cornu meum. Altitudo mea, et fortitudo. Vetera. Opprobria, et convicia. Saturati prius pro panibus se locaverunt. XX . . . . et colligunt ad alios postulando panem, et quodlibet, necessaria quaeque, si antea quasi nullius rei indigere videbantur: hoc de Phenenna dicitur. Deducit ad inferos. In pericula, quasi [Col. 1314B] ad mortem. Cardines. Fundamenta. Filii Belial, filii diaboli. Fuscinulam. Tridentem. Lebetem. Cacabum. Non enim accipiam a te carnem coctam, sed crudam. Carnes crudas in altari semper offerre mos erat; et primum incendebatur adeps, et tunc hi qui portabant coquebant carnes, tam sacerdotibus quam sibi. Retrahebant homines a sacrificio Domini. Quia noluerunt venire homines ad sacrificandum Domino; quia illi per mala exempla sua plebem a sacrificio separarunt; vel quia homines in sacrificio blasphemare compellerent. Quomodo dormiebant cum mulieribus, quae observabant. Viduae erant, quae ibi vacabant orationibus, et tamen non habuerunt licentiam introeundi in templum, sicut alia plebs. Si autem in Dominum peccaverit vir, quis orabit pro eo? Difficultatem in hoc ostendit, ut oretur pro eo, non ut ipse sacerdotali more oret pro caeteris. Virilem aetatem. Ad bellum aptam. Coram christo. Coram rege. Tortam panis. Pro qualicunque petitione intelligendum est, ut per hoc emeret sacerdotium. Ut comedam [Col. 1314C] buccellam. In loco tabernaculi, sicut et caeteri sacerdotes.

III. Sermo Domini. De prophetia dicit. Pretiosus. Rarus. Non erat visio. Prophetalis. Porro Samuel nondum sciebat Dominum. Non habuit consuetudinem audire verbum Domini. Secando. Bis. Tinnient ambae aures ejus. Prae terrore sonent, quasi aliquid audiatur. Et non cecidit. In vanum, quod irrevocabile impletur. Verbis ejus. Samuelis. Et evenit sermo. Innotuit.

[1Kb] IV. Aphec. Civitas Israelis. Heri et nudius tertius . . . . Incurvavit se, et peperit. Natura feminarum est cum subito terrore cito parere.

V. Et percutiebat viros. Percussi sunt passione, quam Graeci syringion dicunt. Extales et anus unum sunt, quos fecerunt in similitudine intestinorum. 421 Satrapae. Philistaea lingua principes dicuntur.

[Col. 1315A] [1Kb] VI. Levitae autem deposuerunt arcam Domini. Fuerunt enim tunc ibi aliqui Levitae. Ab urbe murata usque ad villam. Unde ab omnibus congregant pecuniam: de quibus vasa faciebant, ut proficeret omnibus, dum una plaga omnibus erat. Adabelmagnum. Proprium nomen lapidis. Percussit autem. Dominus, quia illicitum erat videre arcam, nisi solis sacerdotibus. De populo septuaginta viros. Civitatis Bethsamitis. Et quinquaginta millia plebis. Vulgaris extra civitatem. Cariathiarim. Cariatham, et Gabaa civitates prope inter se, et ibi fuerunt levitae.

[1Kb] VII. Abinadab. Sacerdos fuit in diebus illis. Gabaa. Civitas Samuelis. Annus vicesimus. Ab eo tempore enumerat quod ducta est arca in domum Abinadab, usque dum eam David ad se transtulit, et requievit omnis Israel in religione divina, non colentes idola; et omnia mala cessaverunt ab eis. Hauserunt aquam, et effuderunt coram Domino. Hoc ad testimonium fecerunt, ut ultra non revocaretur mens eorum a Domino, [Col. 1315B] sicut diffusa aqua non potest colligi, aut revocari, Subter Bethchar. Juxta Masphat et Sen, duo loca et civitates. Nec apposuerunt ultra. Pro longo tempore dicitur.

[1Kb] VIII. Focarias. Quae cibum ei parent, vel tinctorias. Reditus vinearum. Quod de vinea et melle potest colligi. In auribus Domini. Orans ante, coram Domino.

IX. Filii viri Jemini. Jemini vero familia erat quae ad tribum Benjamin pertinebat, de qua et Saul ortus est: Melior illo. Dignior. Terra Salisa. Proprium nomen loci, non quae salsa sit. In sitarciis. In saccis, vel in pera. Clivum. Vallem. In excelso. Quia solebant semper altaria ponere in loco excelso, non tamen sub aedificio.

[1Kb] X. Lenticulam olei. Modicum vas aeneum quadrangulum in latere apertum. Juxta sepulcrum Rachelis in finibus Benjamin. Quia in tribu Juda prope sunt fines Benjamin. Ad quercum Thabor. De nomine hominis [Col. 1315C] alicujus, ut quercus Mambre. Collem Domini. Proprium nomen loci propter aliquod adjutorium Domini, vel quia ibi excelsum fuit, et altare, et habitant prophetae. Gregem prophetarum. Non quia semper de futuris prophetarent, sed quia semper parati erant ad praedicendum et laudandum. Et ante eos psalterium. Quia eum tenebant in manibus. Descendes ante me in Galgala. Subauditur, ac si diceret: Semper cum necessarium tibi sit, aut pericula aliqua imminent, descende illuc, ut habeas certum locum ad exspectandum me. Immutavit ei Dominus cor aliud. Confirmavit eum in regnum. Exspectabis septem diebus. Noli taediosus esse in exspectando; ideo in Galgala, quia ibi populus cum Jesu pascha celebravit, et 422 ibi circumcisus est; ideo locus honorabitur. In proverbium: Num et Saul inter prophetas? Ideo quia ante non est visus inter eos, nec de genere prophetali fuit. Et convocavit Samuel populum ad [Col. 1316A] Dominum. Quia in praesentia Domini disputavit cum populo.

[1Kb] XI. Jabes Galaad. Jabes civitate. Galaad populi. Sequens boves. Casu evenit ut boves praecederent eum. Insiluit spiritus Domini in Saul. Saul non prophetavit de futuro, sed laudavit Dominum.

XII. Et Jephte, et Samuel. De ipso dixit

[1Kb] XIII. Filius unius anni Saul. Viginti unum annum habuit, quia in lege praeceptum fuit ut viginti annis et supra eligerentur ad bellum, et ideo unius anni dicitur, quia unum annum super viginti habuit. Aliter filius unius anni subauditur filius Cis unum annum regnans nihil magnum egit, sed humilis permansit. In alia translatione filius unius anni, qui in eo anno nati sunt, ut ad ministerium suum nutrirentur. Duobus annis regnavit. Tunc, cum ejus filius eligeretur. Stationem. Exercitum. Clamavit post Saul. Secutus est eum, vel exhortavit se ad pugnam. Hebraei autem transierunt Jordanem. Ad orientalem plagam [Col. 1316B] fugerunt. Pergebant contra viam Ephrata. Ad viam quae ducit ad terram Saul, in tribu Benjamin, ubi Ephrata est. Ad iter termini imminentis valli Seboim. Terminus enim qui divisit Philisthaeos et Judaeos imminebat valli Seboim. Faber ferrarius non inveniebatur. Quia Philisthaei non permittebant. Descendebat Israel ad Philisthiim. Quandocunque necessarium fuit ut exacuerent ferramenta sua ad aliqua opera. Ligonem. Quo foditur terra. Ensis. Arma. Usque ad stimulum. A majoribus usque ad minora. Corrigentem. Boves, et quaelibet jumenta.

[1Kb] XIV. In extrema parte Gabaa. In extrema Gabaa. In Magron. Proprium nomen loci. In media parte jugeri. Tale spatium fuit terrae, quale sufficiebat cadaveribus viginti virorum. Applica arcam Dei. Porta huc. Contrahe manum. Exspecta adhuc, donec sciamus unde tumultus oriatur, dum ante dixit: Applica arcam. Clamavit Saul, et populus, cohortantes se ad pugnam. Fluens mel. In herbis, et in foliis arborum, ut saepe contingit, dum terra fit; aut favus mellis in [Col. 1316C] multis locis apparuit collectus ab apibus. In alia translatione habet: Ecce examen apum erat. Et illuminati sunt oculi ejus . . . Volvite ad me jam nunc saxum grande. Ut aedificaret altare in oblationem pro peccato, sive ut, juxta ritum, fuissent 423 testes, quia populum carne vesci cum sanguine prohiberent. Adducat ad me unusquisque bovem, etc. Facite in praesentia mea, nec peccetis. Absque retractatione morietur. Sine mora morietur. Da sanctitatem. Da nos scire, ut in vindicta tua moriamur. Si ceciderit capillus. Non cecidit capillus. Reges Soba. In Syria; Soba enim civitas in Syria.

[1Kb] XV. Quasi agnos. Propter obedientiam. Recensuit, quomodo restitit Amalec Israeli. Exeuntibus de Aegypto. Dixitque Saul Cinaeo. Quia de genere uxoris Moysis fuerunt Cinaei. Poenitet me, quod constituerim Saul regem. Poenitentia Domini dicitur rerum ab eo constitutarum mutatio, quod pro rerum vicissitudine, [Col. 1317A] vel pro recti dispositione succedit. In Carmelo. Carmelus Graece et Latine dicitur, Hebraice Carme. Duo montes sunt qui hoc nomine appellantur, unus, in quo fuit Nabal, maritus Abigailis, ad plagam australem; alter juxta Ptolemaidem mari imminens, in quo Elias propheta flexis genibus pluvias impetravit. Fornice triumphalem. Cameram, vel arcum volutum. Siccine. Sic etiam. Et non vidit Samuel ultra Saul. Quia Samuel non venit ad Saul, nec visitavit eum antea.

[1Kb] XVI. Sanctificavit Isai, et filios ejus. Quia Samuel praecepit ut lavarent se aqua, et abstinerent ab uxoribus. Exagitabat Saul spiritus nequam a Domino. In terram. Spiritus Dei malus. Quomodo Dei, si malus erat? quia cuncta Domino auctore prolata divinae sunt subdita ditioni. Ergo ipse diabolus, non qualis nunc est, sed bonus a Domino creatus, et a Domino semper pro omnipotente potestate subjectus, Domini erat. Scientem psallere cithara. Quia naturale est [Col. 1317B] mentem ipsam per hanc artem mitigari posse in admiratione.

[1Kb] XVII. Socoth et Azecha. Duo loca. In finibus Domini. Nomen civitatis. Spurius. Immundus. Cassis. Quae est galea. Lorica squamata. Catenata. In cruribus. In tibiis ocreas. Phalangas. Agmina, exercitus. Aiebat. Dicebat. Ephi polentae. Hanc mensuram trium modiorum farinae delicatissimae. Quispiam. Aliquis. Nunquid non verbum est? Nunquid non jussit me pater meus venire? Limpidissimas. Sincerissimas. De torrente. Torrentes dicimus rivos qui aquis hiemalibus colliguntur, et veris 424 tempore torrescunt. Fundam. Fundibulam. Ecclesia. Advocatio populi. De qua stirpe descendit. Pro invidia, quasi nesciens interrogavit, sive ut vestigaret cogitatum caeterorum de eo. Si novi. Non novi.

[1Kb] XVIII. Usque ad gladium, et arcum, et balleum. Illa similiter dedit. In sistris. Hi genus musicae artis. Percussit Saul mille, et David decem millia. In his numeris sola perfectio fuit requirenda, quod David majorem [Col. 1317C] exerceret victoriam. Et prophetabat in medio domus suae. Insaniens loquebatur. Secundo. Prospere. In duabus rebus gener meus. Quia majorem promisit, et minorem dedit, sive quia Goliam occidisset, et Philisthinorum tulisset praeputia.

[1Kb] XIX. Nisus casso vulnere. Declinato vulnere. Satellites. Apparitores, lictores. Pellem pilosam caprarum. Nigram, quia capilli nigri fuerunt Davidi et pulcherrimi in habitu corporis. In Nabaiot in Ramatha. In excelso loco illius civitatis. Exspoliavit se vesstimentis suis. Hoc ideo fecit, quia in exstasi mentis fuit. Nudus. Non quia omnino nudus esset.

[1Kb] XX. Quod erat in Rama. In excelso loco sita. Et juravit rursum David. Jonatha juravit, ut non celaret sibi ea quae audiret a Saule. Perendie. Tertia. In quo licuit operari. Et requirere Dominum: hoc scriptor inseruit. Vindictam. Sessio tua. Tu qui reddere debuisti, requireris. Zehel. Proprium nomen lapidis. [Col. 1318A] Intra te. In ista parte. Et surrexit Jonatha. Idcirco surrexit, ne Abner juxta latus aliud regis in sede David sederet, sed ut appareret vacua sessio David. Obnixe. Intente, subjecte. Filius mulieris. Subauditur: Non es filius meus, sed adulterae matris, dum diligis inimicum tuum.

[1Kb] XXI. Post ephod. Juxta ephod. Epilenticos. Caducos.

[1Kb] XXII. In angustiis constituit. Qui exsules fuerunt de aliis gentibus. Pressi aere alieno. Tributo, quod alienis debebant. In praesidio, in loco munito, quem habuit ibi. Venit in saltum Haret, in nemore quod est in Rama. Nemus fuit in excelso loco urbis. Num hodie coepi pro eo consulere Deum? Quia inimicum tuum eum scio.

XXIII. Et ait David: Domine Deus Israel. Ut sibi postea responderet per 425 sacerdotem: In monte opaco, in colle Hachilla. Fuit ibi collis et locus excelsi in civitate, quae est civitas ad dexteram deserti, [Col. 1318B] ad meridiem tribus Juda. Ziph et Maon. Loca deserta fuerunt.

XXIV. Engaddi. Locus deserti est prope ripam maris Mortui.

[1Kb] XXV. Mortuus est Samuel. Hoc addidit David. Sata polentae. Sata, genus [mensurae]; polenta, farina. Uvae passae . . . Caricarum. Fructum ficuum. In fasciculo viventium. In congregatione viventium.

XXVI. Odoretur sacrificium. Sit gratum, quasi sacrificium.

[1Kb] XXVII. Hi pagi habitabantur in terra antiquitus. Esdras hoc dixit, ac si diceret, non nunc, sed aliquando in diebus. Euntibus Sur usque ad terram Aegypti. Pergentes per pagos illos iter agebant. Jeramel et Ceni. In tribu Juda; ideo sine mendacio dixit contra Meridiem eorum, ita ut non putaret rex quod genti suae propriae noceret.

[1Kb] XXVIII. Samuel autem mortuus. Hic recapitulatio est. Magos et ariolos . . . Habentem pythonem. Divinationem: [Col. 1318C] python dicebatur ille serpens quem Juno immisit ad persequendam Latonam, quando praegnans fuit, et in Delo insula Apollinem et Dianam genuit, et postea Latona praecepit Apollini ut [se] vindicaret in pythone, qui persequebatur, et ita evenit ut ipse interfecerit pythonem in jugis Perine; et excoriavit eum, et aedificavit templum in Delo insula, ubi ipse nutritus est; unde et Apollo Delius dictus, et corium serpentis posuit in templo, quae dicebatur cortina. Unde et cortinae tabernaculorum dictae sunt, et ibi semper responsa tam ipse quam sacerdotes sui audire [Forte, edere] consuerunt; et divinabant in corio pythonis. Unde et pythones dicti sunt qui divinant.

XXIX. Et est apud me multis diebus, vel annis. Pro multo tempore hoc dixit. In millibus suis. In exercitibus suis. In decem millibus suis. Quasi majorem exercitum haberet.

[Col. 1319A] XXX. Careth, Caleb. Urbes in finibus Judaeorum.



LIBER II REGUM.

[1Kb] CAP. I. Stansque super illum, occidi eum. Hoc mentitus est, sed ob adulationem regi indicavit. In libro justorum. Quia multos habuerunt libros, quos Esdras non restauravit. In compitis. Vicis. A sanguine interfectum. Propter sanguinem.

[1Kb] II. Et venerunt usque ad collem aquaeductus. Quia [Col. 1320A] aquaeductus in ipso colle fuit. Ex adverso vallis. E regione vallis. Itineris deserti in Gabaon. Quia iter per desertum ducit ad civitatem. Et venerunt usque ad castra. Castra dicit locum ubi Jacob vidit angelum.

[1Kb] III. Canis caput. Dum me omnes odio habebant causa tui. Sira. Nomen cisternae est. Tenens fusum. Sic molles et mulier. (Desiderantur reliqua.)




[Col. 1319]
426 APPENDIX XXIII. DIFFERENTIARUM, SIVE DE PROPRIETATE SERMONUM, LIBER.
Ex Parisiensi Editione.
(C,S)*

[Col. 1319B] [1Kb] 1. Inter polliceri et promittere hoc interest, quod promittimus, rogati pollicemur ultro.

2. Inter nullum et neminem hoc interest, quod nullus potest ad aliquid referri, nemo ad hominem; et est nemo, quasi nec homo.

3. Inter intus et intro hoc interest, quod intro eo, intus sum; foris sum, foras eo.

[1Kb] 4. Inter lustra, producte, et lustra, correpte, hoc interest, quod lustra sunt certa tempora; lustra latibula ferarum, vel turpium hominum receptacula.

[1Kb] 5. Inter servitium et servitutem hoc interest, quod servitus necessitas serviendi, servitium dicimus munus servitorum.

[1Kb] 6. Inter terminum et finem hoc interest, quod terminus non sine manu ponitur; finis vel sermonis, vel voluntatis, vel cujusque rei intelligi potest.

[1Kb] 7. Inter asperum, et ferocem hoc interest, quod asper ad tempus, ferox a nativitate.

[1Kb] 8. Inter flumen et fluvium, amnem et torrentem, hoc [Col. 1319C] interest, quod flumen a fluere dicitur; fluvius a temporali aqua est; amnis ab amoenitate cognominatur, quasi amoenus; torrens, qui hieme intumescit, et imbribus nivibusque completur.

9. Inter innocentem et innoxium hoc interest, quod innocens sanctitate morum intelligitur, innocuus qui non habet nocendi voluntatem.

427 10. Inter generosum et nobilem hoc interest, quod generosus, nascitur, nobilis opibus fit.

11. Inter regium et regem hoc interest, quod regius puer regalis est, rex qui regit regnum.

12. Inter dementem et amentem hoc interest, quod amens in totum caret mente, demens partem retinet; dictus quasi diminuta parte mentis.

13. Inter pecudes et pecora hoc interest, quod pecudes tantum oves accipimus, pecora autem mistura omnium animalium est.

14. Inter monstrare et demonstrare hoc interest, quod monstramus semel, demonstramus saepius.

15. Inter divitem et honestum, pecuniosum, beatum, [Col. 1319D] locupletem et opulentum, hoc interest, quod dives auro argentoque; honestus moribus dicitur; [Col. 1320B] pecuniosus a pecoribus dicitur; beatus ab animo; locuples ab eo quod loculis plenus; opulentus, omnibus his plenus, tanquam opibus eminens.

16. Inter palam et coram hoc interest, quod palam hominum praesentiam notat; coram, personam accipere desiderat.

17. Inter album et candidum hoc interest, quod album naturale est, candidum cura facit.

18. Inter sensum et intellectum hoc interest, quod sensus naturale est, intellectus a re obscura.

19. Inter exanimum et inanimum hoc interest, quod exanimus vita privatus est, inanimus, nunquam habet animam.

20. Inter imbrem, nimbum et pluviam, hoc interest, quod imber a Graeca significatione descendit, quasi umbrosum, qui summa vi cadit, et cito descendit; pluvia est quam impulsu ventorum nubes exprimunt, unde et plorare est dictum, cum coactae dolore lacrymae exprimuntur; nimbus etiam erumpit, ut aliquam partem minorem occupet coeli, majorem [Col. 1320C] serenam relinquat.

21. Inter sanguinem, cruorem et saniem, hoc interest, quod sanguis dicitur, cum intra corpus est, dictus quod nos sanciat, id est, contineat; cruor confusus ideo dictus, quod corruere cogat; sanies, corpus putre.

22. Inter terga et tergora hoc interest, quod terga hominum sunt, tergora animalium. Numero singulari hominis tergum dicimus, animalis tergus.

23. Inter mi et mihi hoc interest, quod mi pronomen est simplex, mihi compositum; vel mi vox affectus, et casum vocativum semper desiderat.

24. Inter tum et tunc hoc interest, quod tum ordinis habet significationem, tunc temporis.

25. Inter iram et iracundiam hoc interest, quod ira ad tempus, iracundia continetur in corde.

26. Inter noctu et nocte hoc interest, quod noctu sic dicitur quomodo interdiu, et significat aliquam partem noctis; nocte autem totam noctem intelligimus.

[Col. 1320D] 428 27. Inter fari, loqui, sermocinari et narrare, hoc [Col. 1321A] interest, quod famur cum aliquid dicimus facunde; loquimur natura; sermocinamur quando contra aliquem sermone contendimus; narramus docte.

28. Inter tenere, sumere et accipere hoc interest, quod tenemus quae sunt in nostra potestate; sumimus posita; accipimus data.

29. Inter aspicere, suspicere, inspicere, prospicere, despicere, intueri, videre, spectare et visere hoc interest, quod nos aspicimus casu; suspicimus in superiorem partem, vel veneramur; inspicimus, judicaturi; prospicimus quae longe sunt; despicimus inferiorem partem, vel languidam; intuemur cum causa; videmus natura; visimus experta.

30. Inter furorem et insaniam hoc interest, quod furor vitium temporis est; insania perpetua.

31. Inter alium et alterum hoc interest, quod alius a multis, alter a duobus.

32. Inter scelus et facinus hoc interest, quod scelus crimen est, facinus etiam in laude recte dicitur; Sallustius dicit bonum facinus.

[Col. 1321B] [1Kb] 33. Inter dona et munera hoc interest, quod dona Deo dantur, munera hominibus tribuuntur. Et munera quibus homines, id est milites officio funguntur, quae quidem munia vocantur.

34. Inter vestem et vestimentum hoc interest, quod vestes feminarum dicuntur, vestimenta, virorum.

35. Inter humidum et uvidum hoc interest, quod humidum omnino permaduit, uvidum, quod ad medium usque pervenit.

36. Inter vetus et vetustum hoc interest, quod vetus novo comparatur, e contrario vetustum ad antiquitatem refertur.

37. Inter terrere et deterrere hoc interest, quod qui terret timere cogit, qui deterret prohibet perseverare.

38. Inter solum, unum, solitarium, et unicum hoc interest, quod solus, qui a caeteris relictus; unus initium multorum agit; solitarius qui semper sine caeteris vivit; unicus habetur solus propter inopiam [Col. 1321C] aliorum.

39. Inter aphaeresin, syncopen et apocopen hoc interest, quod sola aphaeresis ex prima parte vocis fit, litteras et syllabas detrahens, ut

Si genus humanum, et mortalia TEMNITIS arma,
pro contemnitis. Syncope mediam perdit ut Apparent rari nantes, pro natantes. Apocope ex ultima fit, ut domus luxu instruitur, id est, luxuria.

40. Inter soloecismum et barbarismum hoc interest, quod soloecismus in sensu fit, barbarismus in voce.

41. Inter relictum et desertum hoc interest, quod relinquimus voluntate, deserimus inviti.

42. Inter misereri et miserari hoc interest, quod miseremur cum eodem tempore, et de alicujus casu dolet nobis, et subvenimus laboranti; miserari est consolari tantum, et intra affectum doloris esse.

[Col. 1322A] 429 [2Kb] 43. Inter orare et precari hoc interest, quod orare dicitur quoniam oris ratio dicitur, et qui orat etiam precatur, qui rogat deprecatur; non utique qui precatur orat, quia etiam imperiti ad preces descendunt.

44. Inter nescire et ignorare hoc interest, quod qui nescit omnium notitia caret, qui ignorat aliquid nescit

45. Inter legatum et oratorem hoc interest, quod legatus electus est ad officium a civitate, et est sacrosanctus; orator, ad orandum missus, ut oris oratione exponat quod petit.

46. Inter tardum, pigrum, inertem et segnem hoc interest, quod tardus dicitur qui trahit tempus; iners, sine arte, nullius officii capax; piger, per omnia aegro similis; segnis, emotus est a calore.

47. Inter natum et gnatum hoc interest, quod natus particulariter a verbo nasci, gnatus dicitur filius a generatione.

48. Inter infamem et famosum hoc interest, quod [Col. 1322B] famosus tam in bona cogitatione quam in mala, infamis tantum in mala.

49. Inter juventutem et juventam hoc interest; juventus dicitur multitudo juvenum, juventa, unius aetas, vel etiam dea juventutis.

50. Inter decus et decorem hoc interest, quod decus ad virtutem refertur, decor ad corpus.

51. Inter supra et super hoc interest, quod super est quod eminet, supra quod aliquid substratum habet.

[1Kb] 52. Inter metum, timorem et pavorem hoc interest, quod metus futura prospicit, timor subita mentis consternatio est, pavor autem motus. Inde etiam pavida jumenta dicimus.

[1Kb] 53. Inter omnes, cunctos et universos hoc interest, quod omnes quorum mentio est, cuncti qui ubique sunt, universi qui in uno loco versi.

54. Inter undam et aquam hoc interest, quod unda copiosa aqua est, aqua est naturalis.

[Col. 1322C] 430 55. Inter tacere et silere hoc interest, quod qui desinit loqui silet, et qui non coepit tacet.

[1Kb] 56. Inter auxilium, praesidium et subsidium hoc interest, quod auxilium laborantibus mittitur, praesidium praeparatur, subsidium servatur, ut cum exegerit necessitas detur.

57. Inter insequi et consequi hoc interest, quod amicum consequimur praecedentem, insequimur inimicum.

[1Kb] 58. Inter principium et initium hoc interest, quod principium totius corporis est, initium quasi primum.

59. Inter simulare et dissimulare hoc interest, quod simulamus quod nescimus et negamus nescire, dissimulamus quae scimus.

[1Kb] 60. Inter simul et simitum hoc interest, quod simul, ut una res pariter clareat, ut: Simul legimus, simul scribimus. Simitum lucri recipit significationem, quasi simulitum.

[Col. 1323A] 61. Inter scelestum, sceleratum et scelerosum hoc interest, quod sceleratus, suo scelere, vel alieno contaminatus; scelestus, scelerum cogitator; scelerosus, quasi insidiosus, periculosus, * vel totus dies vel animus propter arduitatem.

62. Inter reliquos et caeteros hoc interest, quod reliquos dicimus relictos ex omnibus; caeteros quos nescimus.

[1Kb] 63. Inter redibidum per b litteram, et redivivum per v litteram hoc interest, quod redibidum est quod nascitur, redivivum quod reviviscit.

64. Inter patrium et paternum hoc interest, quod patrium a patria venit, paternum a patre.

[1Kb] 65. Inter pometa et pomaria hoc interest, quod pomaria vaga dicimus, sicut olearia et ficaria; pometa, quasi maleta, ficeta et oleta.

66. Inter aegrum et aegrotum hoc interest, quod aeger animo, aegrotus corpore.

67. Inter prior venit et ante venit hoc interest, [Col. 1323B] quod prior ad dignitatem, ante ad tempus refertur.

68. Inter inficere et officere hoc interest, quod officit qui nocet, inficit qui lanam aut alia inficit.

69. Inter contingere, accidere et evenire hoc interest, quod contingunt bona, accidunt mala, eveniunt utraque.

70. Inter grates et gratias hoc interest, quod grates referimus, gratias agimus.

71. Inter oleas et olivas hoc interest: olivas ipsum fructum dicimus, unde fit oleum. Oleas arbores dicimus, unde fiunt oliveta.

431 [1Kb] 72. Inter nixus et nisus hoc interest, quod nixus ad corpus refertur, nisus ad animum, id est, conatus.

73. Inter nefandum et nefarium hoc interest, quod nefarius a praeteritis intelligitur, nefandus in opere.

74. Inter nutrit et nutricat hoc interest, quod mulier nutrit, nutricat nutritius.

75. Inter maritimum et marinum hoc interest, [Col. 1323C] quod maritimum proximum mari, marinum ex ipso mari.

[1Kb] 76. Inter laniat, lacerat et lancinat hoc interest, quod laniat qui membratim distendit, lacerat qui partibus suis membra destituit, lancinat qui inutiliter membra discerpit.

77. Inter patulum et patens hoc interest, quod patulum claudi vel tegi non potest; patens, quod cum reseratum fuerit, iterum claudi potest.

[1Kb] 78. Inter guttam et stillam hoc interest, quod stilla cadit, gutta stat.

79. Inter delictum et peccatum hoc interest, quod delinquimus cum jussa salubria non adimplemus, peccamus cum ea quae jubentur non agi praesumimus agere.

80. Inter incolam, accolam et advenam hoc interest, quod incola est qui propriam terram in qua natus est excolit; accola qui terram nativitatis suae, sed alienam colit; advena qui de sua terra in alienam [Col. 1323D] venit.

81. Inter hesternum et externum hoc interest, quod hesternum ab hesterna die dicitur, externum vero extraneum. Nam multi imperitorum externa dies dicunt quod non admittitur.

82. Inter baltea et balteos hoc interest, quod baltea ipsa lora significamus, caeteros balteos dicimus.

83. Inter bibere et ebibere hoc interest, quod bibit, [Col. 1324A] qui aliquid relinquit in poculo, ebibit qui totum exhaurit.

84. Inter geminatum, junctum et duplicatum quid intersit quamvis acute intelligentibus breviter exposuerimus, tamen sub exemplis latius doceamus. Geminatum est quod ex duabus rebus similibus constat, ut Cicero: Gemina audacia. Junctum est quod ex duabus rebus paribus constat, ut Virgilius: Jungentur jam gryphes equis. Duplicatum est cum una res bis ponitur: Ingens ad terram duplicato poplite.

[1Kb] 85. Inter decline et declive hoc interest, quod declinus sol, declivus locus. Sic intelligendum est accline, acclive, ut acclinus homo, acclivus locus; ex hoc acclivum dicitur.

432 86. Inter commentarios et commentaria hoc interest, quod commentarii libri, commentaria volumina dicunt.

[1Kb] 87. Inter primum et priorem hoc interest, quod primus e multis, prior ex duobus. Sic inter postremum [Col. 1324B] et posteriorem observabis.

88. Inter disertum et desertum hoc interest, quod disertus orator dicitur, desertus derelictus.

89. Inter dilatorem et delatorem hoc interest, quod delator est qui defert ad accusandum, dilator qui differt ad proferendum.

90. Inter adversum et adversus hoc interest, quod adversum te adversarius, adversus te mutator.

91. Inter pauperiem et paupertatem hoc interest, quod pauperies damnum est, paupertas qui nihil habet.

92. Inter exprobrare et obprobrare hoc interest, quod exprobrat qui proprium objectat vitium, obprobrat qui maledictum infert.

93. Inter accersire et arcessire hoc interest, quod accersit qui evocat, arcessit qui accusat.

94. Inter acervum et acerbum hoc interest, quod acervus moles est, acerbus immaturus et asper.

95. Inter labrum et labium hoc interest quod labrum superius, labium inferius dicitur.

[Col. 1324C] [1Kb] 96. Inter toga, tuga, tuba et tufa hoc interest, quod toga vestimentum est, tuga qua aqua deducitur; tuba qua clangitur; tufa lapis qui ex aqua coagulata efficitur, quod tufum dicimus.

97. Inter comosum et comatum hoc interest, quod comosus a comae usu dicitur; comatus natura, ut comata Gallia.

98. Inter certo et certius hoc interest, quod certo est a certus, et certius a certe.

99. Inter caecitudinem et caecitatem hoc interest, quod caecitas ipsa tanquam viae ceritas, et calamitas dicitur; caecitudo autem affectio, ut lippitudo dicitur.

100. Inter castimoniam et castitatem hoc interest, quod castimonia quasi caeremonia dicitur, castitas autem tantum corporis.

101. Inter copias et copiam hoc interest, quod copias, exercitus significatione dicimus, copiam autem rerum.

102. Inter circum, circa et circiter hoc interest, [Col. 1324D] quod circum ad tempus, circa ad locum, circiter ad numerum refertur.

103. Inter fidum et fidelem hoc interest: famulus dicitur fidus, amicus fidelis.

104. Inter illius similis et illi similis hoc interest, quod illius similis moribus, illi similis vultu.

433 [1Kb] 105. Inter flemma et plemma hoc interest, quod flemma sit cum crura abundant sanguine, plemma [Col. 1325A] cum in manibus vel pedibus callosis sulci nascuntur.

106. Inter mammas et ubera hoc interest, quod mammae hominum, ubera pecorum accipiuntur.

107. Inter avena sine aspiratione, et habena per aspirationem hoc interest, quod avena germen est sterile, habenae, retinacula jumentorum.

108. Inter donum et munus hoc interest, quod donum dantis, munus accipientis. Illud a dando, istud a muniendo.

109. Inter arguere et coarguere hoc interest, quod coarguere, coercere, vel compescere est; arguere, ostendere, vel patefacere, ut Virgil.: Degeneres animos timor arguit. Unde et argumenta dicuntur quae causam ostendunt.

110. Inter afficere et adficere hoc interest, quod afficimur honore, adficimur morte vel injuria.

111. Inter advocatum, invocatum et evocatum hoc interest, quod advocatur daturus patrocinium, invocatur praestaturus auxilium, evocatur praebiturus obsequium.

[Col. 1325B] 112. Inter illuviem et ingluviem hoc interest, quod illuvies sordium, ingluvies ventris. Illud a non lavando, hoc ab inglutiendo dictum.

113. Inter commonere, admonere, et monere hoc interest, quod commonemus praeterita, admonemus praesentia, monemus futura.

114. Inter temeritatem et audaciam hoc interest, quod temeritas sine consilio dicitur, audacia post consilium.

115. Inter velocitatem et celeritatem hoc interest, quod velocitas pedum et corporum dicitur, celeritas, animorum atque factorum.

116. Inter vivum et viventem hoc interest, quod vivus de vivente, vivens de morituro.

117. Inter nasci et enasci hoc interest, quod nascitur quod de utero decidit, enascitur quod de terra aut aqua exsurgit.

118. Inter abducere, perducere et deducere hoc interest, quod abducimur a re inhonesta, perducimur [Col. 1325C] ad studia, deducimur ad honorem.

[1Kb] 119. Inter eluxit et illuxit hoc interest, quod eluxit qui lutum disposuit, illuxit qui cum lumine apparuit.

120. Inter nuntiare, denuntiare et renuntiare, ac annuntiare hoc 434 interest, quod nuntiatur de longinquo, denuntiatur in praesenti, annuntiatur de futuro, renuntiatur de excusando et repudiando.

[1Kb] 121. Inter conscribere, exscribere, transcribere, inscribere, ascribere, describere hoc interest, quod conscribere una simul scribere est; exscribere, scripturas transferre; transcribere, cum jus nostrum ad alium transit; inscribere, accusationis; ascribere, assignationis; describere, dictionis, vel ordinis. Scribere vero verbum imperfectum est.

122. Inter exstruere, instruere, astruere, construere, struere hoc interest, quod exstruere est in altum proficere; instruere, aciem vel actionem; astruere, affirmare; construere struendo conjungere; struere reliqua super posita subterstruere.

[Col. 1326A] 123. Inter consuescere, insuescere et assuescere hoc interest, quod suescimus bona, insuescimus mala, assuescimus utraque.

124. Inter fungi et defungi hoc interest, quod fungi agere est, defungi peragere est. Unde et mortui defuncti vocantur, eo quod peregerunt vitae istius cursum.

125. Inter adolescere, inolescere et exsolescere hoc interest, quod adolescere augmentum est; inolescere, coaugmenti; exsolescere, evanescendi.

126. Inter deportare, apportare, comportare et exportare hoc interest, quod deportare et apportare aliquid afferre est; comportare, in unum locum conferre; exportare, tollere.

127. Inter temperantiam, temperationem et temperiem hoc interest, quod temperantia animorum est; temperatio rerum; temperies aurarum.

128. Inter recipere et suscipere hoc interest, quod recipimus rogati, suscipimus sponte.

129. Inter arundinem et hirundinem hoc interest, [Col. 1326B] quod arundo canna est, hirundo, avis quae tignis adhaerere solet.

130. Inter spirare et exspirare hoc interest, quod spirare vivere est; exspirare, mori.

131. Inter pertinaciam et constantiam hoc interest, quod pertinacia malae rei dicitur, constantia, bonae.

132. Inter consequi et assequi hoc interest, quod sequimur pedibus, assequimur studio.

133. Inter laetari et gratulari hoc interest, quod laetamur de nostris, gratulamur de amicorum bonis.

[1Kb] 134. Inter herbosum et herbidum hoc interest, quod herbidum locum in quo herba est, etiamsi aridus esse consuevit; herbosum, qui herbam facile generet, etiamsi ad tempus aridus sit. Et aquatam potionem dicimus recte, quae aquam aliunde recipiat. Aquosum enim locum, qui 435 aquam ex se effundat, sic et meracam potionem et merosum vinum appellamus.

135. Inter subter et subtus hoc interest, quod subter [Col. 1326C] re aliqua superiore premitur et conculcatur; subtus est quod demissum altius non contingitur.

136. Inter sinum et gremium hoc interest, quod sinum dicimus sinuatae vestis receptaculum; gremium vero, accinctae vestis secretum.

137. Inter largitatem et largitionem hoc interest, quod largitas humanitatis est, largitio, ambitionis.

[1Kb] 138. Inter muliebre et mulierarium hoc interest, quod muliebre dicitur a mulieribus factum; mulierarium, a mulieribus ordinatum, et per viros gestum.

139. Inter diligere et deligere hoc interest, quod diligi affectionis est, deligi judicii; unde et exercitus deligi jubetur.

[1Kb] 140. Inter commodare et mutuo dare hoc interest, quod commodamus amico pro tempore equum, vestem, servum et similia; mutuo autem damus pecuniam, triticum, vinum, vel caetera.

[Col. 1327A] 141. Inter ligare et legare hoc interest, quod ligat quis vinculo, legat testamento.

142. Inter loqui, obloqui, alloqui et eloqui hoc interest, quod loqui hominis est, obloqui, obtrectatoris, qui objicit, aut opponit; alloqui, hortantis aut judicantis; eloqui, honoris est.

143. Inter percussum et perculsum hoc interest, quod percussum corpore dicimus, perculsum animo.

144. Inter fremorem et fremitum hoc interest, quod fremor murmur hominum est, fremitus bestiarum.

145. Inter flavum, furvum, et fulvum hoc interest, quod flavum rubrum dicimus, ut flava caesaries; furvum, nigrum; fulvum nigro rubeum, ut fulvum leonem.

146. Inter postulare et poscere hoc interest, quod postulatur incaute, poscitur improbe.

147. Inter frixum et frictum hoc interest, quod frixum a frigore, frictum a frigendo dictum.

[Col. 1327B] 148. Inter diutinum et diuturnum hoc interest, quod diutinum est quod diu fuit, diuturnum quod diu duravit.

[1Kb] 149. Inter delitum et inlitum hoc interest, quod delitum, quia subitum, inlitum vero lituratum.

436 150. Inter damnum dispendium, et detrimentum hoc interest, quod damnum, unde diminutum sit; dispendium, ubi pondus absit; detrimentum, quod a terendo nominatur.

151. Inter dominium et dominatum hoc interest, quod dominium intelligitur quod privati juris est, dominatum autem, imperii.

[1Kb] 152. Inter nixus et nisus hoc interest, quod nixus, in genua; nisus a nitendo, id est, conando.

[1Kb] 153. Inter nubere, enubere et denubere hoc interest, quod nubit civis civi, enubit extraneo; denubit quae in manum viri convenit.

154. Inter noxa et noxia hoc interest, quod noxa poena est, noxia ipsa culpa.

[Col. 1327C] 155. Inter necessitatem et necessitudinem hoc interest, quod necessitas vim significat; necessitudo conjunctionem sanguinis aut animi.

156. Inter clausum et obturatum hoc interest, quod clausum a claustris et clavibus dicitur, obturatum autem priorum foraminum sit, tanquam aures obturatae, non clausae.

157. Inter operire, adoperire, inoperire hoc interest, quod operimus operculo, adoperimus fores, inoperimus, cum aliquid jacenti superponimus.

[1Kb] 158. Inter pometa et pomeria [Forte, pomaria] hoc interest, quod pometa ubi poma nascuntur, pomaria in quo servantur.

159. Inter palma et palmum hoc interest, quod palma in corpore, palmum in mensura. Est autem haec mensura a primo pollice usque ad minimum digitum.

160. Inter poplites et suffragines hoc interest, quod poplites hominum, suffragines animalium.

[Col. 1327D] 161. Inter praeparare et apparare hoc interest, quod praeparat qui desiderium repetit parando, apparat qui parato adjicit, id est, accusare parat.

162. Inter stipulationem, restipulationem, astipulationem et constipulationem hoc interest, quod stipulatio certum habet intellectum, restipulatio, si aliquid sit factum quod convenit; astipulatio ejusdem pecuniae, ut vel alter repetere possit; constipulatio, conserta restipulatio, si qua dolo malo facta.

163. Inter saturitatem et satietatem hoc interest, [Col. 1328A] quod saturitas de cibo tantum, satietas de reliquis dicitur rebus.

164. Inter viciniam et vicinitatem hoc interest, quod vicinia loci esse dicitur, vicini as personarum.

165. Inter fluctuo et fluctuor hoc interest, quod fluctuo animo, quasi fluctus ago, et huc illucque fluo; fluctuor, fluctu feror, ideoque fluctuat mare, fluctuatur navis; sic inter luxurio et luxurior discernendum.

437 166. Inter potero et potuero hoc interest, quod potero certum promittentis est, potuero dubitantis.

167. Inter Hispanum et Hispaniensem hoc interest, quod Hispanus natione dicitur, Hispaniensis, Massiliensis, et his similia.

168. Inter escendere, ascendere, conscendere hoc interest, quod ascendimus excelsa, vel locum honoris; escendimus, cum in aliquid altius scandimus; conscendimus, cum equo vehimur.

169. Inter uterque et utrique hoc interest, quod uterque in singularibus, utrique in pluralibus dicitur.

[Col. 1328B] 170. Inter pignero et pigneror hoc interest, quod pigneroranimum tuum; pignero, cum pignus tuum capio.

171. Inter mereo et mereor hoc interest, quod mereo pro merito servitii, mereor pro opere mercedis; sic rumino, ruminor, et his similia.

172. Inter laurum et lauream hoc interest, quod laurus est ipsa arbor; laurea, corona vel virga.

173. Inter caeruleum et caerulum hoc interest, quod caerulum dicimus, sicut aurum; caeruleum ex caerulo, quasi argentum.

174. Inter imum et infimum hoc interest, quod imus loco, infimus ordine.

175. Inter curam et diligentiam hoc interest, quod cura cruciatum habet qui commoveat; diligentia, rerum administratio.

176. Inter vires et virtutes hoc interest, quod vires corporis sunt, virtutes animi.

177. Inter animam, animum, spiritum et mentem hoc interest, quod anima est qua vivimus, animus quo regimur, spiritus quo spiramus, mens qualitas [Col. 1328C] quae bona aut mala potest referre ad cogitationem.

178. Inter grave et ponderosum hoc interest, quod grave secundum ferentis qualitatem, ponderosum natura.

[1Kb] 179. Inter ultorem et vindicem hoc interest, quod ulciscimur accepta injuria, vindicamus ne accipiamus.

180. Inter fallacem et pellacem hoc interest, quod fallax infidelis dicitur; pellax in verbis, ab appellando, id est, per se loquendo.

[1Kb] 181. Inter immolare et mactare hoc interest, quod immolare dicitur, cum mola in caput injecta est; mactatum, hoc factum, quasi magis auctum.

[1Kb] 182. Inter hostiam et victimam hoc interest, quod hostia perhibetur tunc, cum dux in hostes proficiscitur; victima, cum vincit, sicut Ovidius in Fast.:

Victima quae cecidit dextra victrice vocatur.
   Hostibus a domitis hostia nomen habet.

183. Inter eruere et diruere hoc interest, quod [Col. 1328D] eruuntur latebrae, diruuntur eminentia.

438 184. Inter nequidquam et nequaquam hoc interest, quod nequidquam frustra, nequaquam non significat.

185. Inter iter et itiner hoc interest, quod iter quo imus, itiner avia dicitur.

186. Inter proprium et propius hoc interest, quod proprium dominii est, propius autem loci.

187. Inter vereor et revereor hoc interest, quod vereor ad metum refertur, revereor ad effectum.

[Col. 1329A] [1Kb] 188. Inter liberos et filios hoc interest, quod filii masculino genere ponuntur, liberi in utroque sexu; et quod filii in numero singulari vocari possunt. Nemo enim dicit, qui habet filium, unum liberum habeo. Item, quod filii promiscue omnis conditionis intelliguntur, tam ingenui quam servi; liberi non dicuntur nisi ingenui.

189. Inter dulce et suave hoc interest, quod dulce idem potest esse quod suave, non utique suave quod dulce. Dulce enim mel dicimus, et suave acetum, quod dulce non est.

[1Kb] 190. Inter bellum et avellum hoc interest, quod beilum inter exteras gentes, avellum inter cives dictum, quod avellantur populi in duas partes.

191. Inter exemplum et similitudinem hoc interest, quod exemplum historia est, similitudo approbatio.

192. Inter divinationem et divinitatem hoc interest, quod divinitas ad potentiam numinis refertur, divinatio futurorum praescios facit.

[Col. 1329B] 193. Inter vim et virtutem hoc interest, quod virtus hortari est, vis injuria.

194. Inter rogum et pyram hoc interest, quod rogus defunctis paratur, pyra sacrificiis.

[1Kb] 195. Inter arma, armamenta et tela hoc interest, quod arma sunt quibus corpora nostra in bello teguntur; armamenta, navium; tela missilia, ut jacula.

196. Inter virum et masculum hoc interest, quod vir specie intelligitur, masculus genere, et quod vir tribus modis intelligitur, natura, virtute et nuptiis; masculus etiam ab homine segregatur, ut in animalibus.

197. Inter profugum, exsulem, relegatum et transfugam hoc interest, quod profugus quasi voluntarie reliquerit; exsul, qui damnatus expellitur; relegatus, ad tempus; transfuga, qui ad hostes transit.

198. Inter altum et excelsum hoc interest, quod altum tam in superiorem partem elatum intelligimus, quam ad inferiora depositum; excelsum, in superioribus [Col. 1329C] tantum.

199. Inter vim et vires hoc interest quod vis impetu et injuria 439 constat, vires ad bonum et fortitudinem corporis referuntur; ita vis facit violentiam, vires vitiosum.

200. Inter saevum et crudelem hoc interest, quod saevus circa verba est, crudelis monstratur sanguine.

201. Inter bellum, aciem, praelium et pugnam hoc interest, quod bellum dicitur totus conflictus, acies ordinatur, praelium committitur, pugna geritur, et quod acies tam ferri quam oculorum est.

262. Inter passum et expertum hoc interest, quod patimur voluntate, experimur necessitate.

203. Inter genus et gentem hoc interest, quod genus tam hominum quam ferarum est; gens ad congregationem plurium pertinet, et ab uno capite descendit: dicimus enim gens Gallorum.

204. Inter terram, tellurem et humum hoc interest, quod terra pars mundi tertia est; tellus, dea; humus [Col. 1329D] locus sepulturae dicitur, ab humando.

205. Inter moenia et aedificia hoc interest, quod moenia publicorum sunt operum, aedificia privatorum.

206. Inter omne et totum hoc interest, quod omne numerositate constat, totum ad partes dicitur.

207. Inter ulcus, vulnus et plagam hoc interest, quod ulcus per se exit, vulnus ferro; plaga potest esse planus ictus; sic quod ulcus levitatis est, [Col. 1330A] vulnus gravitatis; plagae etiam verbera vocantur.

208. Inter sic et ita hoc interest, quod sic quidem ostendit exempla, ita ad rationem refertur.

209. Inter duos et ambos hoc interest, quod duo numerantur, ambo congregantur.

210. Inter paret et apparet hoc interest, quod paret, imperio; apparet, videntibus.

211. Inter pullum et nigrum hoc interest, quod pullum albo contrarium est, nigrum colore accipimus.

[1Kb] 212. Inter putat, aestimat, opinatur, arbitratur et suspicatur hoc interest, quod putat qui dubitat; aestimat qui existimaturo quae acta sunt dicit; opinatur qui opinioni aut suae aut alterius credit; arbitratur qui dubiae rei finem imponit; suspicatur qui latentis rei prospicit formam.

213. Inter prohibere et inhibere hoc interest, quod prohibere est jure non habere; inhibere, vi dicitur, et quod inhibemus jure prohibemus imperio.

[Col. 1330B] [1Kb] 214. Inter ostentum, prodigium et monstrum hoc interest, quod ostentum sine corpore solidum novum se ostendit, et oculis. et auribus; prodigium vero, quod solidis corporibus prospicitur, ut in coelo cometes, 440 aut stella, et in nocte lux, interdiu tenebrae; monstrum vero contra naturam cognitum egreditur, ut serpens cum pedibus, aut cum quatuor alis.

[1Kb] 215. Inter conticuere, obticuere et reticuere hoc interest, quod qui conticuit undique silentium praestitit, ut antiqui (Virg. III, Aeneid. 718):

Conticuit tandem, factoque hic fine quievit:
obticuit, qui nullam spem reliquit; reticuit, qui silentio responsa finivit.

[1Kb] 216. Inter sepulcrum, tumulum, monumentum et bustum hoc interest, quod sepulcrum est locus in quo corpora sepeliuntur, et a sepeliendo dicitur; tumulus, qui cineres tegit; monumentum, quo sepulcrum circumdatur, dictum a munitionibus; bustum, in quo [Col. 1330C] ossa sunt, quasi bene ustum.

217. Inter astra et sidera hoc interest, quod astra sine sidere esse possunt, et astra fixa sunt coelo; sidera moventur.

218. Inter deripere et diripere hoc interest, quod deripimus cum e superiori parte in inferiora rapimus; diripimus, cum laniamus, et in diversas partes diducimus.

219. Inter causam et rationem hoc interest, quod causa multas habet species, ratio paucissimas, et quod ratione efficitur causa desideratur.

220. Inter Italum et Italicum hoc interest, quod Italus, homo, Italicus, arcus dicitur; ita illud ad personam refertur, hoc ad rem.

221. Inter devium, invium, avium et pervium hoc interest, quod invium est sine via secretum; devium, desertus locus; avium, extra viam; pervium, per quod commeatur.

222. Inter dexteram et dextram hoc interest, quod [Col. 1330D] quidam sine causa putaverunt litteram e abundare, secuti consuetudinem antiquam: ut reprendo, et reprehendo; ut vemens, et vehemens: ita dextram manum, et dexteram prosperam partem dici.

223. Inter leges et jura hoc interest, quod jura reperta sunt ab honesta consuetudine, leges, ex iis quae inter nos probanda facimus; et jura ab uniuscujusque justitia dicuntur, leges, quod legantur.

[Col. 1331A] 224. Inter invidum et invidiosum hoc interest, quod invidus, quoniam alteri invidet; invidiosus, cui invidetur.

225. Inter protinus et protenus hoc interest, quod protinus est statim, continuo, adverbium temporis, protenus, quasi porrotenus.

226. Inter demitto et dimitto hoc interest, quod demittit hic qui de alto deorsum mittit, dimittit qui in multas partes mittit.

227. Inter altaria et aras hoc interest, quod altaria Deo ponuntur, arae etiam defunctis.

[1Kb] 228. Inter dimidium et dimidiatum hoc interest, quod dimidium potest 441 significare partem *, nisi subjicias integrum nomen, sine dimidiatum, est, ut plena hora dicitur, hora integrum nomen, quasi totum, sine hora non potest esse dimidia; ergo, aut dimidiata hora, aut dimidium horae, dimidium est: dimidiatum autem, diminuta portio.

229. Inter fiduciam et confidentiam hoc interest, [Col. 1331B] quod confidentia est cum vitio temeritatis; fiduciam habet si quis honesta constantia vivit.

230. Inter legionem et dilectum hoc interest, quod legio dicitur ab eo quod legantur viri fortes, et utiles militiae; dilecta, quae maxime diligimus, ut filii, vel cognatio patris.

231. Inter assidue et quotidie hoc interest, quod assidue sedulitatis est, quotidie autem perseverantiae.

232. Inter moeret et meretur hoc interest, quod qui moeret tristis est; meretur autem qui ex alterius judicio parem beneficio gratiam exspectat.

233. Inter plenitudinem et plenitatem hoc interest, quod plenitudo corporis est, plenitas rei; ita plenitudinem obesorum hominum, plenitatem variae rei cujuslibet dicimus.

234. Inter precor et deprecor hoc interest, quod precamur Deum, deprecamur homines.

235. Inter fortunam et felicitatem hoc interest, quod fortuna non est, felicitas opes hominis.

236. Inter tueor et tuor hoc interest, quod tuor, [Col. 1331C] custodio; tueor, video.

237. Inter ludibrium et ludicrum hoc interest, quod ludibrium, in alterius injuria; ludicrum autem, quod ipso delectamur sine cujusquam injuria.

[1Kb] 238. Inter stillam et guttam hoc interest, quod gutta imbrium; stilla, situlae, vel aceti.

239. Inter fidum et fidelem hoc interest, quod fidus, etiam amicus dicitur; fidelis, servus.

[Col. 1332A] [1Kb] 240. Inter cognoscimus et agnoscimus hoc interest, quod agnoscimus cognitos, cognoscimus quod nunquam vidimus.

241. Inter clypeum et clupeum hoc interest, quod clypeum, scutum; clupeum vero, in quod imagines ponuntur.

242. Inter germanum et fratrem hoc interest, quod germanus est verus frater ex patre et matre; frater vero ex diverso patre vel matre.

243. Inter morsare vel mergere hoc interest, quod mersare saepius, mergere semel:

244. Inter agere causam et dicere hoc interest, quod agit patronus, dicit reus.

442 245. Inter eminus et cominus hoc interest, quod eminus ex longinquo, cominus pede.

246. Inter capere et decipere hoc interest, quod capimus merentes, decipimus innocentes; aut capimus arte, decipimus insidiose.

247. Inter consilium et sententiam hoc interest, [Col. 1332B] quod consilium, cogitatio; sententia, consilii pronuntiatio.

[1Kb] 248. Inter fors et fortunam hoc interest, quod fors casus est, fortuna data est; ut quidam, sic valuit fors, tanquam mors.

249. Inter voluntatem et voluptatem hoc interest, quod voluntas animi, voluptas corporis.

250. Inter interea et interdum hoc interest, quod interdum adverbium temporis est, interea causa rei.

251. Inter initium et principium hoc interest, quod principium totius operis cujuscunque unum est quasi primum operis caput; initium, quod frequentius intelligimus, et toties accipimus, quoties aut persona mutatur, quasi intus in alteram rem: et principium semel, initium saepius. Principium, Arma, virumque cano. Initium, Musa, mihi causas memora. Inveniuntur tamen principia quae natura sui carent, et specie initia habent, ut:

At regina gravi jamdudum saucia cura.
[Col. 1332C] Et:

Sic fatur lacrymans, classique immittit habenas.

252. Inter meditari et velitari hoc interest, quod meditamur animo, velitamur corpore.

[1Kb] 253. Inter homines et bestias hoc interest, quod bestiae ventri serviunt, homines rationi.




[Col. 1331]
APPENDIX XXIV. 443 LIBER GLOSSARUM Ex variis Glossariis quae sub Isidori nomine circumferuntur collectus.



[Col. 1331] A
    [1] [1Kb] A se, spontaneus.
    [1Kb] Abaia, infima domus.
    [1Kb] Abadir, lapis.
    [1Kb] Abastenum, inhonestum.
    [5] [1Kb] Abaso, infirma domus, quas [Col. 1333] sine base.
    Abgrego, segrego.
    [1Kb] Ablutes, ablutium, loca coenosa.
    [1Kb] Aborris, scandalosus.
    [1Kb] Abrigeum, splendor auri.
    [10] Abrogans, humilis.
    [1Kb] Abrogat, ablegat.
    [1Kb] Absternit, abicit, repellit.
    [1Kb] Accepta, genus navis.
    [1Kb] Acclibanum, obliquum.
    [15] [1Kb] Accuculia, acutus, solers.
    [1Kb] Achateon, velum maximum in medium navis.
    [1Kb] Acia, ala.
    [1Kb] Acieres, genus securis.
    [1Kb] Acinari, tricari, in parvo morari.
    [20] [1Kb] Acroamata, auditio lyrarum vel tibiarum.
    [1Kb] 444 Aculus, ministerialis domus regiae.
    [1Kb] Acus, calamistratorium.
    [1Kb] Acrozymus, panis leniter fermentatus.
    [1Kb] Acucula, aculus, solers, agagula.
    [25] [1Kb] Adasia, ovis major nata
    [Col. 1333] Adfiliatio, pene naturae imitatio.
    [1Kb] Adfrutabulum, vasculum.
    [1Kb] Adlicula, genus vestis.
    Adluviis, locis coenosis.
    [30] Adoptarius, puer, ex adoptato natus.
    [1Kb] Adorea, libamenta.
    Adpectoret, adplicet ad pectus.
    Adpetulantia, procacitate.
    Adplanat, hostit, aequat.
    [35] [1Kb] Adrummavit, rumores adtulit.
    Adsecla, domesticus familiae, agaso.
    Adseclae, domestici pedissequi, lenones.
    [1Kb] Adsella, sella quadrijugis.
    [1Kb] Adsuetula, agaso.
    [40] [1Kb] Adtaminat, usurpat.
    Aegret, acidiatur.
    [1Kb] Aemidus, tumidus, inflatus.
    [1Kb] Aenigma, figura, sive typus, vel species.
    [1Kb] Aequilatium, aequatio.
    [45] [1Kb] Affostrata, reditus.
    [1Kb] Agabo, qui negotia praecedit.
    [1Kb] Agagola, lenocinator, pantomimus.
    [Col. 1334] Agagula, lenocinator.
    Agaron, minister officialis.
    [50] Agaso, minister officialis.
    [1Kb] Agginantes, explicantes.
    [1Kb] Agiae, glandolae.
    [1Kb] Agonei, victimae.
    Agonia, hostia.
    [55] [1Kb] 445 Agrarius.
    Alacrimonia, laetitia.
    [1Kb] Albanae, plurali numero nuces pristinae.
    [1Kb] Albuna, mater matuta.
    [1Kb] Alebra, bona, quibus alimur.
    [60] [1Kb] Alegmina, partes extorum, quae prosegmina dicuntur.
    [1Kb] Alia, tranata.
    Alibre, alimentum.
    [1Kb] Alistrare, humectare.
    Allex, pollex in pede.
    [65] [1Kb] Alliger, Gallus.
    [1Kb] Allobroga, Gallus rufus.
    Allutes et Allutia, loca coenosa.
    Alluvium, ruina riparum ex aqua.
    [1Kb] Alnum, lignum, id est, vernum.
    [70] [1Kb] Alopecia, passio stricturae.
    [Col. 1335] [1Kb] Alopus, qui propter mercedem alapas patitur.
    Altar, altare.
    [1Kb] Altar; Prud.: Altar et impositum.
    [1Kb] Altilis, pasta, ab alendo.
    [75] [1Kb] Amansit, exspectavit.
    [1Kb] Amasco, amare cupio.
    [1Kb] Ambro, devorator, consumptor patrimoniorum, decoctor, luxuriosus, profusus.
    [1Kb] Ambus. malcus.
    [1Kb] Ambusilla, venter.
    [80] [1Kb] Amfariam, per amborum partes.
    [1Kb] Amfibulum, birrum, villosum.
    Amfiscii, biumbres.
    Amussis, regula, fabrica, qua tabula diriguntur.
    [1Kb] Anclabeo, vel auricabeo, id est, lex Longobardorum.
    [85] [1Kb] Anclena, instrumentum ferreum forte.
    [1Kb] 446 Anconiscus, incastrare.
    [1Kb] Ancuba, seccuba.
    [1Kb] Ancyromagus, genus navigii.
    [1Kb] Angaria. Avianus, qui agrum locat, ut angariam accipiat.
    [90] [1Kb] Anger, Spatharius, qui angit, id est, stringit spatham.
    [1Kb] Angia, ferrum buculae scuti.
    Angores, molestias.
    [Col. 1335] [1Kb] Angrae, intervalla arborum, vel convalles.
    Anguilla, est qua coercentur in scholis pueri, quae vulgo Scutica dicitur.
    [95] [1Kb] Anguipedes, gigantes.
    [1Kb] Anhelabundus, fatigatus.
    Anilia, amentia, fatuitas.
    Animaequus, patiens animo.
    [1Kb] Annot, fulget.
    [100] [1Kb] Ansile, scuti bucula intus, quae ab intus tenetur.
    [1Kb] Antela, antilena; sicut. Postela, postilena.
    Antemalorum, praeteritorum malorum.
    Antepedes, obsequia amicorum.
    Antia, ferrum in scuto.
    [105] Antibiblium, pignus Codicis librorum.
    Antiblium, pignus librorum, Codex pro Codice.
    [1Kb] Antigerio, valde.
    Antigerium, quemadmodum in primis.
    Antigraphus, Cancellarius.
    [110] Antipelargosin dicunt Graeci talionem.
    Antlia, rota exhauritoria.
    Anxiferis, moestis.
    Apertularius, effractor.
    [1Kb] Apiciosus, calvus, calvaster.
    [Col. 1336] [115] [1Kb] Apicire, ligare; Apicitus, ligatus.
    [1Kb] Apismergis, loca calentia aparum.
    [1Kb] 447 Apocrisarius, minister Romanae Ecclesiae.
    Appia, aestiva, cadens, temperata.
    [1Kb] Applare, cochlear.
    [120] [1Kb] Apsum, vellus lanae
    [1Kb] Aqualium, summa pars capitis.
    [1Kb] Aquaticus, hydrus.
    Arbiterium, collectio arbitrorum multorum, id est, ipsa consensio.
    Arcarius, dispensator, actor.
    [125] Architriclinius, major domui.
    [1Kb] Arcites, sagittarii.
    Arcubius, qui cubat in arce.
    [1Kb] Arculis, circulis.
    Ardalio, gluto, vorax, manduco.
    [130] [1Kb] Arenacia, sicca.
    [1Kb] Ariae, mortuorum pulvinaria.
    Ariolator, cocio, .
    [1Kb] Armelaus, scapulare monachorum.
    [1Kb] Armillum, crates, vas vinarium.
    [135] Arreptitius, ariolus, furiosus.
    [1Kb] Artemo, instrumentum arietis.
    [1Kb] Artificina, in qua artes exercentur.
    Artificem, duplicem, dolosum
    Artuatim, membratim.
    [Col. 1337] [140] [1Kb] Arvinulis, adipibus.
    [1Kb] Arula, craticula.
    [1Kb] Asciculus, asciola, dolabra.
    Ascios, exumbres.
    [1Kb] Aspita, ruina.
    [145] [1Kb] Assecla, buccellarius.
    Assecula, buccellarius homo.
    Assentaneum, consentiens.
    Astarium, ubi venduntur bona proscriptorum.
    [1Kb] Astraba, tabella, ubi pedes requiescunt.
    [150] [1Kb] Astrosus, malo sidere natus.
    448 Astrosus, lunaticus.
    [1Kb] Atanulum, genus vasis.
    [1Kb] Atta, qui primis plantis ambulat.
    [1Kb] Attaminat, inquinat.
    [155] Attanabo, genus vasis.
    Attibernalis, vicinus.
    [1Kb] Aucella, ortygometra.
    [1Kb] Aucones, incantatores, vel vicini.
    Auctare, constringere.
    [160] Auctionarius, qui pluris emit.
    [1Kb] Auctoramentum, ipsa res vocatur venditionis.
    Auctoratio, venditio. Nam sub auctoratione sunt gladiatores, qui se vendunt.
    Augumentum, profectus.
    [Col. 1337] Augusta, uxor imperatoris.
    [165] Aularius, aulicus, Palatinus.
    [1Kb] Aunicula, auctio minor supra fundum.
    [1Kb] Aureax, equus solitarius.
    Auricularius, asculator.
    Aurorans, illuminans.
    [170] [1Kb] Auruginosus, arcuatus.
    [1Kb] Auteritas, antiquitas.
    [1Kb] Auxinium, Romanum, Latinum.

B
    [1Kb] Babiger, stultus.
    [1Kb] Babigera, stulta.
    [175] [1Kb] Baburrus, stultus.
    [1Kb] Baccal, in quo mortui deferuntur.
    [1Kb] Baccapulus, in quo mortui deferuntur.
    [1Kb] Baccarium, vas aquarium.
    [1Kb] Baccatum, margaritatum.
    [180] [1Kb] Bacchanal, sacrarium Liberi Patris.
    [1Kb] Bacerus, barefactus.
    [1Kb] 449 Baen, est lamina auri ab aure ad aurem, qua familiares regum utebantur. Ornamentum colli ex auro, et gemmis, quod alio nomine torques potest dici.
    Bagario, orceoli genus.
    [Col. 1338] [1Kb] Balastrum, balneum.
    [185] [1Kb] Baldiosus, affabilis.
    [1Kb] Balio, manus, palma.
    Balteat, cingit.
    [1Kb] Bambes, arena.
    Bambis, aranea.
    [190] [1Kb] Banadola, lectus, qui in itinere fertur. In alio Gloss. Baniola.
    [1Kb] Barbarica, opera de auro.
    Barbarica, opera, subtiliter ornata.
    [1Kb] Barbastereli, duribuccius.
    [1Kb] Barbatus, operarius, intimidus.
    [195] [1Kb] Barbustinus, homo, qui fert barbam plenam porriginis.
    [1Kb] Barcanda, concha aerea.
    [1Kb] Barciae, barbari.
    [1Kb] Bargines, fortes in bello.
    Barria, regula, norma, rubrica.
    [200] Barrigenae, peregrinae.
    [1Kb] Barto, genus organi.
    [1Kb] Barvo, barunculus.
    Basilides, palatinus homo, , id est, de aula regia.
    [1Kb] Bassatum, terrae hiatus.
    [205] Bassus, crassus.
    Bassus, pinguis, obesus.
    [1Kb] Basterna, tecta manualis.
    [1Kb] Batiotica, patera.
    [1Kb] Batinius, rusticus, agricolanus.
    [Col. 1339] 450 [210] [1Kb] Batis, nomen serpentis.
    Batus, genus oleris.
    Baucatem, gellonem.
    [1Kb] Bellicerpa, quoddam genus ludorum cum armatis.
    [1Kb] Belluus, moribus bestiarum
    [215] [1Kb] Belues, egestas, quia solet contingere per vastationem.
    Bene linguatus, eloquens.
    [1Kb] Bestemiae, Trojae.
    Bestiarius, venator bestiarum.
    Bestiones, Tiraces.
    [220] Bibitor, potator.
    Bibleis, duplicibus linteis.
    [1Kb] Bibliothecarius, qui Codices secat.
    Bibuscus, morsus bestiarum.
    [1Kb] Bidellium, aqua ex vesicis de ulmo confecta, et proficit ad vulnera in corpore medenda.
    [225] Bidens, anchora.
    Bifax, duos habens obtutus.
    [1Kb] Bigera, vestis, gufa, vel villata.
    [1Kb] Billa, jumentum, asinus.
    [1Kb] Biluus, morbus bestiarum.
    [230] Bimaritus, iterum maritus.
    Biplex, duplex.
    Biplicitas, duplicitas, alterplicitas.
    Birrus, rufus.
    [1Kb] Bistimiae, Trullae.
    [235] [1Kb] Bitidum, informe.
    Bivira, secundo conjux.
    Blandiosus, affabilis.
    [Col. 1339] [1Kb] Blato, cubicularius, hospitalarius.
    [1Kb] Blenones, puditi hircorius.
    [240] [1Kb] Blini, tetri.
    [1Kb] Blitea, stulta.
    [1Kb] Bobinatores, inconstantes.
    [1Kb] Boeter, verum, veranum.
    Boia, torques damnatorum.
    [245] [1Kb] Bolonae, ipsi cetarii, qui diversa genera piscium emunt.
    [1Kb] 451 Bombum, sorbellum.
    Bombycinare, purpuram facere.
    Bombycinatores, purpuram facientes.
    Bona caduca, quibus nemo succedat haeres.
    [250] Bona caduca, res damnatorum
    [1Kb] Bortanea, tecta manualis.
    [1Kb] Bostar, locus ubi stant boves.
    [1Kb] Boteonem, juvenem.
    Botriones, latices.
    [255] Brantia, vel Branzia, tenuis auri lamina.
    [1Kb] Brasbrat, lucubro.
    [1Kb] Brevigerulus, qui breve gerit.
    Brj . . . de tesseris.
    Britanium, marmoricum.
    [260] [1Kb] Britanniaca, flos qui in sinua nascitur.
    [1Kb] Broia, ulva marina.
    [1Kb] Bromosa, immunda.
    [1Kb] Brumalia, resinosa pluvia.
    [1Kb] Brumosus, annosus, resinosus.
    [265] [1Kb] Brunda, solida.
    [Col. 1340] [1Kb] Brustum, materiae genus.
    Brutus, gurdus.
    [1Kb] Bubis, barba.
    Bucco, garrulus, quod caeteros oris loquacitate, non sensu, superet, rusticus, stultus.
    [270] [1Kb] Bucinaria, voces.
    Buceta, pascua.
    Bucita, pascua, ubi cientur boves.
    [1Kb] Bucula, pascua.
    [1Kb] Buda, historia.
    [275] [1Kb] Buda, ornamenta regalia vel camelorum.
    Bullae, stramenta regalium camelorum.
    [1Kb] Bullum, baculum pastoris.
    [1Kb] Burbalia, intestina.
    [1Kb] Burga, cloaca.
    [280] 452 Burgones, caulas.
    Burgos, castra.
    [1Kb] Bursa, cloaca.
    Bustantes, sepelientes.
    Busticeta, sepulcra in agro.
    [285] Bustuarius, qui corpora comburit humana.
    [1Kb] Butis, stella cometes, quae quasi comas habet.
    Butum, imbutum, imbuendum.
    Buvinare, sanguine inquinare mulieris menstruae.

C
    [1Kb] Caballarius, alaris.
    [Col. 1341] [290] [1Kb] Caballus, cabo, equus.
    Cabo, caballus, sonipes, equus.
    [1Kb] Cadax, claudus, qui saepe cadit.
    Caducarius, ad quem pertinent quae cadunt defuncto aliquo, cui non est qui succedat.
    [1Kb] Caeca vestigia, ratione carentia.
    [295] [1Kb] Cadurda, labra pudendi muliebris, vel sponda lecti.
    [1Kb] Caeruleus, bestia marina.
    [1Kb] Caerulus, viriatus.
    [1Kb] Calabri, versus obsceni.
    [1Kb] Calabris, ventis siccis.
    [300] [1Kb] Calator, minister sacrorum.
    [1Kb] Calces, gallicae militum.
    [1Kb] Calcitio, rusticus, eo quod dure calcet, Plaut.
    Clamat, si quid videt ad se ire calcitionem.
    [1Kb] Caldicum, foris deambulatorium; quod et petibulum dicitur, et iterum.
    [305] [1Kb] Calestra, genus mitrae.
    [1Kb] Caletra, ubi vespae nutriuntur.
    Callas, fabrorum foramina.
    [1Kb] Calles, viae tritae pecorum vestigiis.
    [1Kb] 453 Callicularium, medium aestatis, vel hiemis.
    [310] [1Kb] Callithrix, simul producta [Col. 1341] barba.
    [1Kb] Callorus, malitiosus.
    [1Kb] Calones, galearii militum.
    [1Kb] Calonica.
    [1Kb] Calpes, galeae militum.
    [315] [1Kb] Calvitio, memor.
    Calutor, minister sacrorum.
    Camasus, amfimallus.
    [1Kb] Campiones, gladiatores, pugnatores.
    Campsat, flectit.
    [320] [1Kb] Canava, camea, post coenaculum.
    [1Kb] Cancellat, concidit, batuit.
    Cancer, forceps.
    [1Kb] Candes, vasa fictilia.
    [1Kb] Candomina.
    [325] [1Kb] Canier, levo.
    [1Kb] Cantabulum, stabulum.
    [1Kb] Cantricula, fucus.
    Caparcus, pistor.
    Capite census, coronam qui in capite gerit.
    [330] Capite census, taxatio possessionis.
    Caplum, funis.
    [1Kb] Caprioli, botriones, latices.
    [1Kb] Capsis, galea de corio.
    Captentula, captio.
    [Col. 1342] [335] [1Kb] Captura, deceptio, vel locus piscosus; et ubi sedet actuarius, qui balneare exigit.
    [1Kb] Carabus, parva scapha ex vimine, et corio.
    Cardulum, membrum feminae.
    [1Kb] Carinantes, illudentes.
    [1Kb] Carissa, lena vetus, et litigiosa; 454 ancilla dolosa, fallax.
    [340] [1Kb] Carrio, divido.
    [1Kb] Cartilagini, lardo bradone.
    [1Kb] Casona, acus qua mulier scalpit caput.
    [1Kb] Casorum, vetustum.
    Cassatur, castratur.
    [345] Cassiculum, rete, jaculum.
    Cassidilis, pera, marsupium.
    [1Kb] Castiferum, qui flagellum portat.
    [1Kb] Castipulum, mensa quadrata.
    [1Kb] Castorinum, vebrinum.
    [350] [1Kb] Catadocta, multorum cantica.
    [1Kb] Catamaiti, ergastulum.
    [1Kb] Catamontem, coeli aspectum.
    Cataplus, adventus navis.
    Catasta, eculeum, genus poenae.
    [355] Catasta, lectus ferreus.
    Catax, claudus, coxus.
    [1Kb] Catervarius, qui in catervas populi est.
    [Col. 1343] Catomain, ergastulum.
    [1Kb] Catricula, fucus.
    [360] [1Kb] Cavillator, mendator, calumniator.
    [1Kb] Caules, cancelli tribunalis, ubi sunt advocati.
    Caupilus, navicula brevis.
    [1Kb] Caupulus, navis.
    [1Kb] Cauriones, festa, officia.
    [365] Causarius, litis amator.
    Causarius, reus.
    [1Kb] Cautos, sacerdos.
    [1Kb] Cautumne, citanae.
    Cecua, noctua.
    [370] [1Kb] Cecuma, noctua.
    Censitores, agrimensores.
    [1Kb] Ceptio, commercio.
    [1Kb] Cerachi, navium funes.
    Cerealis, qui ad sacra stat.
    [375] [1Kb] Cerniculi, catamites recrementorum.
    Cernuare, praecipitare.
    Cernulus, in capite ruens.
    [1Kb] 455 Cervida, lignum, super quod ducitur taratantara.
    Cessiosus, qui saepe cedit.
    [380] [1Kb] Cessit, nupsit.
    [1Kb] Cetes, oves, aves.
    Charaxatis, scriptis.
    [1Kb] Choraula, princeps chori ludorum, quo nomine potest dici totus chorus.
    Choreis ballationibus.
    [385] Ciccum, mali granati membrana.
    [Col. 1343] [1Kb] Cidones, puerorum amatores.
    Cilindrum, semicolumnium.
    [1Kb] Cima, cocumula.
    [1Kb] Cinnes, cinni.
    [390] Circat, circumvenit.
    [1Kb] Circellio, monachus per cellas vagans.
    [1Kb] [.....]Augustinus.
    [1Kb] Circiliones, falsi anachoretae.
    [1Kb] Circio, pars inter Aquilonem et Occidentem.
    [395] [1Kb] Circitorum, circantium.
    [1Kb] Circulator, qui fumat.
    [1Kb] Cirrus, cirritus, cirritudo.
    [1Kb] Citaxus, similis taxo.
    Citenae, cautumniae.
    [400] [1Kb] Citix, pilata.
    [1Kb] Civica, civem facit.
    Civitare, civitatem colere, vel civem facere.
    Clacindex, concha.
    [1Kb] Clamnum, clarissimum.
    [405] [1Kb] Clanculare, occultare, palliare, subacellare.
    Clanculat, celat, abscondit.
    Claredines, claritudines.
    Claudire, claudicare.
    [1Kb] Clavia, borda.
    [410] Clavosum, inaequale.
    Clibanarii, quasi tunici ferrei.
    [1Kb] Clingit, eludit.
    [1Kb] Clipei (clypei), ubi imagines proponuntur.
    [Col. 1344] [1Kb] Clitellae, cretellae.
    [415] [1Kb] Clivior, nobilior.
    Cloaca, burca.
    [1Kb] 456 Cloes, pluvia, vel navigium.
    [1Kb] Cuios, tortiones. indecentes.
    [1Kb] Coactores, argentarii.
    [420] Coarcuatio, concameratio, conjunctio arcuum.
    [1Kb] Cocio, arilator.
    [1Kb] Cocistro, praegustator cocinae.
    Cocula, ligna arida, vel vasa aerea.
    Cognitor, a conoscenda causa dictus, vel exsecutor curiosus.
    [425] [1Kb] Cohibentia, conclusio.
    [1Kb] Cohibuli, concordes, conjuncti.
    [1Kb] Colifarius, bos operarius.
    [1Kb] Colimbus, locus, ubi mundantur vestimenta.
    Colitor, dominus fundi.
    [430] Collegarius, unus ex collegis.
    [1Kb] Collianorum, publicanorum, vel impiorum.
    Collybum, .
    [1Kb] Colume, sanum.
    [1Kb] Columes, salvos.
    [435] Comat, frondet.
    [1Kb] Comitare, loqui in conventu, eundo, redeundo, ambulando.
    Comites, socii.
    [1Kb] Comitiae dicuntur tempora bonorum, quando dant honores, item ubi milites sunt.
    [1Kb] Comixius, verbosus, loquax.
    [Col. 1345] [440] Comma, brevis dictio
    Commanipularis, conscius, collega.
    [1Kb] Commatibus, disciplinis.
    [1Kb] Commaticus, versificator.
    Comminando, in entando.
    [445] Commolunt, dentibus comprimunt.
    Commulcare, complodere.
    Commulcat, conculcat.
    Communicarium, partiarium.
    [1Kb] Commodia, hostiaria.
    [450] [1Kb] Complex, qui in uno peccato, vel crimine alteri est applicatus ad malum, ad bonum vero nunquam dicitur.
    Concibiones, quaedam stellae 457 quae per astrologiam concipientibus optantur.
    [1Kb] Conciliabulum, ubi plures sui juris sedent.
    Conclassare, conclamare.
    Conclassare, conjungere classes.
    [455] Concubium, pellicatus.
    Condiarium, aerarium.
    Conditura, impensa.
    [1Kb] Condones, gladiatores.
    [1Kb] Confarreatio, consacrorum communicatio.
    [460] Confarreatus, consociatus.
    Conferentia, collatio.
    [1Kb] Conferiatus, sociatus.
    [1Kb] Conferui, cognovi, comperi.
    [1Kb] Confida, dubitator.
    [465] Conflatim, copulatim, contexte.
    Conforaneus, unius fori.
    [1Kb] Confragmentum, simul rugosum, ut mons.
    [1Kb] Conjecit jaculum, augmentavit.
    [1Kb] Convioli, concordes, juncti.
    [470] Connixi, partu liberata.
    Consaepe, ut adsolet.
    [Col. 1345] Consipit, saporem habet.
    Consponsores, alterutri fidem dicentes.
    Contra foedus, contra pactum
    [475] Contribules, consanguinei, quasi ex eadem tribu.
    Contribuni, consanguinei, parentes.
    Contumia, contumelia.
    Coraula, jocularius.
    Corimbata, navis.
    [480] [1Kb] Corugio, puer; est ludus, quando proverbia dicunt. Alibi igitur: coragium pars est in ludis, quando proverbia dicuntur
    [1Kb] Coruscatio, vibrat hiems.
    [1Kb] Cracat cracerat.
    Cracentes, graciles.
    Cracerat, cracat.
    [485] Crea, stercus, spurcitia, unde excreare, dicimus, spurcitias ejicere.
    Creagras, tridentes.
    [1Kb] Crebro, nis, porca, terra inter duos sulcos eminens.
    Creditaria, cameraria.
    Creditarius.
    [490] Crematum, collybum.
    [1Kb] Cremutium, holocaustum.
    Creporem ferri, sonum catenae.
    Crepundiis, initiis.
    [1Kb] Cretellae, clitellae.
    [495] Cristatus, honestus, decens.
    Cruminat, ruminat.
    458 Crustaria, taberna a vasis crustatis.
    Cubio, masculus.
    [1Kb] Cucier, Ponticum sacerdos.
    [500] Cutina, latrina secessum.
    Culit, vehementer percussit.
    [1Kb] Culleus, tunica ex sparto in modum crumenae facta, quae liniebatur a populo pice et bitumine, in qua [Col. 1346] includebantur parricidae cum simia, serpente et gallo: insuta mittebatur in mare; et contendentibus inter se animantibus, homo majoribus poenis afficiebatur.
    Culpa piabunt, peccatum solvent.
    [1Kb] Cuma, poma silvestria.
    [505] [1Kb] Cumerus, urbanus.
    Cuppes, fastidiosus, cupidus.
    Curagulus, id est, curiosus, curaculus, curiosus.
    [1Kb] Curcilla, oppilago.
    [1Kb] Curio, sanguis.
    [510] [1Kb] Curustus, magnus.
    [1Kb] Cusire, consuere.

D
    [1Kb] Dalmata, vestis sacerdotalis candida, cum clavis purpureis.
    Dalum, minimum velum navis.
    [1Kb] Damnatitius, dedititius.
    [515] [1Kb] Damus, fenerator.
    [1Kb] Datitius, Latinum non est, sed Dedititius is est: si barbarus dedat se Romanis, dedititius is est.
    Dativa, donativa.
    Decalco, dealbo.
    [1Kb] Decentarius, promptus, paratus, ingeniosus.
    [520] [1Kb] Decluere, decorari.
    [1Kb] Decardo, occupatio.
    [1Kb] Delticus, litteratus doctor.
    Demundinat, omnibus notum facit.
    Depalata, manifestata.
    [525] Depanare, dilacerare.
    [1Kb] Deplicare, decedere, devitare.
    [1Kb] Depubis, porcus sugens q . . . a setis.
    [1Kb] 459 Derarat, torpet, frigidum est.
    [1Kb] Desiduus, ignavus, impiger.
    530 [1Kb] Desolanus, subsolano.
    [1Kb] Destitudo, destructio.
    [Col. 1347] [1Kb] Destricare, consummare.
    Detectus, agitur modo, id est, probatio fit tironum.
    [1Kb] Devibiae, vigiliae vulgo paleae mulieris.
    [535] Devirginat, corrumpit.
    Devoratores, ambrones.
    Devoto, accuso.
    Dextralia, brachialia.
    [1Kb] Dialapis, constitutum imperatorum.
    [540] Diale, diurnum, meridiale.
    Ex Diametro annus sumptus, hoc est, non a principio signiferi, sed a medio.
    Diaria, cibus unius diei.
    Diaria, quotidiana salaria.
    Diatim, de die in diem.
    [545] Dictatorius. Ex dictatore.
    Didatim, divisim.
    Diditum, percrebatum, divulgatum.
    Diennium, biennium.
    Diescit, dies fit.
    [550] Diet, nunc dies fit.
    Diffarreatio, dissolutio inter virum et feminam.
    Differentior, eminentior.
    Diffitiscit, dissolvitur.
    Dilargus, multum donans.
    [555] Dimus, bimus.
    [1Kb] Dinidor, malus odor.
    [1Kb] Diplomatarius, duplicator.
    [1Kb] Diplomum, gubernatum.
    [1Kb] Diptycha, tabellae, quas ferimus.
    [560] [1Kb] Dique, denique.
    Diribere, dinumerare.
    [1Kb] Diribitorium, locus contubernii.
    Discipulati, edocti.
    [Col. 1347] Discussor, examinator.
    [565] [1Kb] Disdonat, diversa donat.
    Disgrex, segregus.
    [1Kb] Dispecatis, decoriatis.
    Displatidus, morosus.
    [1Kb] Dispunctores, qui dona militibus erogant.
    460 [570] [1Kb] Dispungere, donare.
    [1Kb] Dissultores, singulares.
    [1Kb] Distatio, occupatio.
    [1Kb] Distrigare, consummare.
    Divale, divinum.
    [575] Diversiclinia, heteroclita.
    [1Kb] Divomerat, aperuerat.
    Divus, imperator, qui post mortem Dei nomen accepit.
    Doctitat, frequenter docet.
    Dolumen, delubrum.
    [580] [1Kb] Dorsennus, persona parasitorum.
    Dosius, vel Dosinus, equus asinini pili.
    [1Kb] Dramea, post framearum.
    [1Kb] Draquiti, manus invidi.
    [1Kb] Drusus, patiens, rigidus.
    [585] [1Kb] Dualis, divisa femina.
    [1Kb] Duellio, rebellis.
    [1Kb] Durica castra, stationes navium.
    [1Kb] Dusius, daemon.

E
    [1Kb] Eccitum, periculum.
    [590] Ecloga, pars carminis.
    [1Kb] Econes, sacerdotes rustici.
    [1Kb] Eda, basterna.
    [1Kb] Edentat, dentes excludit.
    Edilitius, qui ex aedile est scriba.
    [Col. 1348] [595] [1Kb] Editius, custos aedis.
    Eduli, voratores, degulantes.
    [1Kb] Effatui, vaniloqui sine effectu.
    Efficabilis, in omnibus expeditus.
    Effeminatorium, domus meretricum.
    [600] [1Kb] Egeator, hortator navis, a mari Aegeo.
    [1Kb] Egeria, noxia.
    [1Kb] Egestio, nocens.
    461 Egestuosus, mendicus.
    Egones, sacerdotes rusticorum.
    [605] Egrex, eximius, eminens.
    Egrotatitius, qui frequenter aegrotat.
    [1Kb] Elegiis, criminibus, vel carminibus malis.
    Elogium, narratio numerantis, vel ordo criminum.
    Elogium, responsum aliquod, ubi ratio redditur, tanquam si dicat aliquis de quoque, Exhaeredabo eum; quare? quia mihi insolens fuit.
    [610] Elogium, textum malorum dictorum, quod notoriam dicunt.
    Emacitas, emendi aviditas.
    Emanceps, famulus a servitute liberatus.
    [1Kb] Emedium, vehiculum.
    [1Kb] Ementum, excogitatio.
    [615] Eminiscitur, in memoriam reducit.
    Emissarius, percussor.
    Emissarius, sanguinarius
    [1Kb] Enica, adultera, moecha.
    Enigma, obscuriloquium.
    [620] [1Kb] Enormate, cui addi minus nihil potest.
    [Col. 1349] [1Kb] Enulum, caldarium.
    [1Kb] Ephebion, locus constuprationis puerorum imberbium.
    Epibatae, laici.
    [1Kb] Epigri, clavi, quibus lignum ligno adhaeret.
    [625] Epimenia, xenia, quae dantur per singulos menses.
    Epulatitius, qui epulis dat operam.
    Equotus, privatus.
    [1Kb] Ereptoria, adimenda, reddenda.
    [1Kb] Ergastulum, carcer, vel locus, ubi damnati marmora secant, vel aliquid operantur, quod Latine talentum dicitur, sub privata custodia, ubi non sunt tenebrae.
    [630] [1Kb] Ergat, circat.
    Erranei, errantes.
    [1Kb] Error, vaticinatio.
    Erugat, planum facit.
    Eruli, domini.
    [635] [1Kb] Escit, lentus.
    Esculentia, pinguedo.
    [1Kb] Etica, proprietas.
    Eticon, proprium.
    Evadatur, reposcit, flagitat.
    [640] [1Kb] Eubo, oleo.
    462 Eviscerat, excomedit.
    Evitaneus, qui in aevo durat.
    Exadituat, excludit ab aditis.
    [1Kb] Exapla, exempla.
    [645] [1Kb] Excastratus, excoleatus.
    Excavet, praecavet.
    [1Kb] Excellare, cum uxore esse.
    Exceptoria, cisterna.
    Excilare, cum uxore esse in libertate.
    [650] Excipulum, venabulum.
    [Col. 1349] [1Kb] Exdorsuandum, judicandum.
    [1Kb] Exenim, valde.
    Exfretat, navigat.
    [1Kb] Exibus, pinguedo.
    [655] [1Kb] Exilta, erronum marinus.
    [1Kb] Eximequi, proxenetae.
    Eximietas, sublimitas.
    [1Kb] Exippitare, rare oscitare.
    Exminutuare, pauperem facere.
    [660] Exundat, repluit.
    [1Kb] Exodium, cantio in theatris ludicra, et scurrilis.
    [1Kb] Exornis, immanis.
    [1Kb] Expalmare, depellere.
    Exparta, partu vacua.
    [665] [1Kb] Expartoa, patula aqua.
    [1Kb] Experti, extranei, extra partem notitiae.
    Expilatores, alienae haereditatis subreptores.
    Expotata, hausta.
    Exprodita, exclusa.
    [670] Expudoratus, impudicus.
    [1Kb] Expuncta, fibras pectorum.
    Exsumptuavit, pauperavit.
    Extensio, regio.
    Externavit, extraneum fecit.
    [675] [1Kb] Extestinum, extraneum.
    Extispices, aruspices.
    Extracautis, foris versos.
    Extraculas, foris versos.
    [1Kb] Extromis, extremus.
    [680] Extruncis, arbor truncata.
    Exulto, depello, evito.
    Exundantibus, repluentibus.
    [1Kb] Exundat, prorogat.

F
    Fabarii, cantores.
    [Col. 1350] [685] [1Kb] Fabarius, cantor.
    Fabulo, fabulas componens.
    Fabulones, fabularum inventores.
    [1Kb] 463 Falangarius, ut gladius.
    Falcarius, gladiator falcem gerens.
    [690] [1Kb] Falcitat, putat, secat, aestimat.
    Falcones, qui pollices pedis intra cervos habent.
    Falsatus sum, deceptus sum.
    Falsosum, circumventosum, deceptosum.
    [1Kb] Famis, contusio faucis.
    [695] [1Kb] Famulosus, serviens.
    Fanculum, feniculum.
    [1Kb] Faria, verba multa.
    [8Kb] Farrago, .
    Fascemina, clausibilis vallatio circa castra
    [700] Fascinat, gravat.
    [1Kb] Fasculum, discum.
    [1Kb] Favitor, piscator, fautor.
    [1Kb] Favonium, odium lene, et sine causa, vel ut a vento collectum.
    [1Kb] Fecundispices, fertiles deae.
    [705] [1Kb] Feliatum, curvatum.
    [1Kb] Fellebrem, adhuc laetum viventem.
    [1Kb] Fellirat, sugit.
    Femellarius, feminis deditus, quem antiqui mulierarium vocant.
    Fensus, iratus.
    [710] Feriferus, furens.
    Feronia, dea agrorum,
    Fertores, ferto libantes.
    Ferula, palmatoria, volaria.
    Festalis, dies solemnis.
    [715] [1Kb] Festilia, dies festi.
    [1Kb] Ficarius, faunus.
    [Col. 1351] Ficatum, quod Graeci vocant.
    Ficte habet, cavillat.
    [1Kb] Fictura, sectura.
    [720] Filiaster, privignus, qui ante natus est.
    [1Kb] Finctus fuerit, apicem obtinuit dignitatis, et dicitur fluminalis.
    Fiscella forma, ubi casei exprimuntur.
    Fiscellus, mollis casei appetitor.
    [1Kb] 464 Fiscos, siccos grossos.
    [725] Fistulor, sibilo.
    [1Kb] Flabarius, custos porcorum.
    [1Kb] Flabri, flabulosi, ventosi, perfecti.
    [1Kb] Flabrum, perfectum.
    [1Kb] Flamineum, Babylonicum.
    [730] [1Kb] Flaminor, incendor.
    [1Kb] Flavus, genus vestis.
    [1Kb] Flegua, Martis filia.
    [1Kb] Folonitia, vanitas.
    [1Kb] Forago, trames diversi coloris.
    [735] [1Kb] Forceps, fabricae corruptae forfices dicuntur.
    [1Kb] Foria, latrina, secessus.
    [1Kb] Foris facio, offendo, noceo.
    Formastrum, opus pistorium.
    Fractillum, ad frangendum piper.
    [740] [1Kb] Fractior, difficilior.
    [1Kb] Fragus, recurvatio poplitis, quae et suffraginatio.
    Fraternus, fratris filius.
    Fratruelis, materterae filius.
    Frea, ae, vel mundiana de parente suo relicta.
    [Col. 1351] [745] [1Kb] Fretat, regit, coercet.
    [1Kb] Frigiones, genus vestimenti.
    [1Kb] Frigium, mitra. Constantini imp. Frigium candido splendore ejus sacratissimo capiti imposuimus.
    [1Kb] Fritellum, stillicidium stercoris in sterquilinium.
    [1Kb] Fudibulum, trajectorium.
    [750] [1Kb] Fuginat, adalando impedit, laudando decipit.
    [1Kb] Fulcralia, lecti ornamenta.
    [1Kb] Fulguratores, rustici aruspices.
    [1Kb] Fulina, culina.
    [1Kb] Fulinare, coquinare.
    [755] Fullo, decorator.
    Fungitur, solvit.
    465 Funus imaginarium, dicitur tumulus sine cadavere, id est, inane sepulcrum.
    [1Kb] Furabula, tenebrae.
    [1Kb] Furfuraculum, tenebrae.
    [760] [1Kb] Futis, quoddam vas in templo Vestae, ubi reponebantur quaedam sacrificia.
    [1Kb] Futo, .

G
    [1Kb] Gabarus, insulsus, barbarus, unde gabares mortuorum.
    [1Kb] Gaberina, arca.
    [1Kb] Galbares, mortuorum condita corpora.
    [765] [1Kb] Galenum, vas vinarium. Romani antiqui dixerunt calenum vinum.
    [Col. 1352] [1Kb] Galera, stricta glutino.
    [1Kb] Galeros, calamancos.
    Galerum, pileum pastorale, quod de junco fit.
    Galgulus, baca, .
    [770] [1Kb] Galivit, peribit.
    [1Kb] Gallarius, cerdo.
    [1Kb] Ganzia, occulta loca, et subterranea.
    [1Kb] Gaunaca, gausapa.
    [1Kb] Gaunatrices, duorum fratrum uxores.
    [775] [1Kb] Gellonem, baucalem.
    [1Kb] Gemina, peristromata.
    [1Kb] Gemini, aquigeni.
    [1Kb] Gemmades, id est, mulieres lucae dominicae, lingua Gallica.
    Gemmatum, baccatum.
    [780] Genialis lectus, quod nuptiarum die sternatur.
    [1Kb] Geniatus, genialis, gratus.
    [1Kb] Genubium, intrinum, interiorem, domesticum.
    [1Kb] Gessiae, divitiae.
    Gestiuncula, res minuta.
    [785] Gesum, hasta, jaculum, .
    [1Kb] Geta, Gothus.
    [1Kb] Getage, garrit, Gothice loquitur.
    466 Geti, Gothi.
    [1Kb] Geminarium, lavacrum.
    [790] [1Kb] Girgillius, rota hauritoria.
    [1Kb] Gisma, angulus.
    [Col. 1353] Gissium, labium, terminus, finitio.
    [1Kb] Glaucia, viridis.
    Glebo, rusticus, arator.
    [795] Glirium, torpentem, stupidum.
    Glirius, somnolentus.
    Glis, glitis, humus tenax.
    [1Kb] Gnabat, natus, generatus, filius, creatus, vel enixus, lingua Gallica.
    Gnavat, fortiter exsequitur.
    [800] [1Kb] Gorriones, cum errore sonantes.
    Grandias, offas carnis.
    Grassus, setosus, pilosus.
    [1Kb] Gremia, siccamina lignorum.
    [1Kb] Grippus, superbus, cervicosus.
    [805] [1Kb] Grumulus, ager tractus.
    Gulosus, tabernio, popinator.
    [1Kb] Gumba, cuneus, cripa.
    [1Kb] Gumma, tegorium.
    [1Kb] Gurdus, lentus, inutilis.
    [810] [1Kb] Guttur, glutum.
    Gutturnia, gutturis inflatio.
    [1Kb] Guva, ventuosa.

H
    [1Kb] Hamatores, piscatores.
    [1Kb] Hapsum, vellus lanae.
    [815] [1Kb] Hareolus, jucundus.
    Harpyiae, virgines volaticae.
    [1Kb] Hause, sine circuitu.
    [Col. 1353] [1Kb] Haustrum, rota, hauritorium, qui et gyrgilius.
    [1Kb] Hebira, lorica.
    [820] [1Kb] Hemosus, odium.
    Herbitium, locus in quo herbae nascuntur.
    [15Kb] Herculaneus, eunuchus.
    [1Kb] 467 Hercule, salvum.
    [1Kb] Herenicas, antiquas.
    [825] [1Kb] [1Kb] Herma, proditus, castratus.
    Hernia, castratio.
    Hernia, ratio.
    Herniae, castratio.
    [1Kb] Heti, folia quatuor fuere de exemplari.
    [830] [1Kb] Hidrinis, serpentinis.
    [1Kb] Hilo, aquilo.
    [1Kb] Hippitare, oscitare, badare.
    [1Kb] Hirigis, funibus.
    [1Kb] Hirnia, ramex.
    [835] [1Kb] Hiscire, desinere.
    Holitor, horticola.
    [1Kb] Hormula, statua sine manibus.
    Horripilatur, horret.
    Hortilio, horti custos.
    [840] [1Kb] Hostit, aequat, adplanat.
    [1Kb] Hostitor, janitor, portitor.

I
    [1Kb] Jacentia, subciva, reliqua.
    [Col. 1354] [1Kb] Jactuarius, qui frequenter jacturam patitur, id est, damnum.
    [1Kb] Janitrices, duorum fratrum uxores.
    [845] [1Kb] Ibalia, maris habentia.
    [1Kb] Icium, quasi exitus nullo remanente.
    [1Kb] Igniarius, ignem continens.
    Ignitior, ignitus.
    [1Kb] Illis, fas, ilicet.
    [850] [1Kb] Imbulus, ab ambulando, ambulatorium.
    Immadescit, bibendo totus infunditur.
    [1Kb] Immorsus, jejunus.
    [1Kb] Imo Hercule, imo salvo.
    Impartes, expertes, sine parte.
    [855] Impetibile, improbum, saevum.
    Implisceret, implicaret.
    [1Kb] Inabstinentes, impatientes.
    [1Kb] In ante diem, in ipso die.
    [1Kb] 468 Inasta, sancta, pulchra, clara, splendida.
    [860] [1Kb] Incaeniare, stupere, cessare.
    Incenis. Plaut. Catina. Incenem ex aedibus.
    [1Kb] Incentiva, aculei vitiorum.
    [1Kb] Incippat, illudit.
    [1Kb] Incitae, ultima conditio fortunarum.
    [Col. 1355] [865] Inclinis, incumbens.
    [1Kb] Incoma, mensura militum.
    [1Kb] Inconcessum semen, illicitas nuptias.
    [1Kb] Incuba, qui res alienas tenet.
    Indoles, spes in puero.
    [870] [1Kb] Indubiae, indumentum.
    Indubias, belli intervallum, id est, pax bello manente.
    [1Kb] Indubies, pax bellum manens.
    [1Kb] Induciarii, vestiarii.
    [1Kb] Inducit, charaxat.
    [875] [1Kb] Industriare, decere.
    [1Kb] Inesis, segnis, piger.
    [1Kb] Infula, sacerdotalis vitta, et administratio judicialis.
    [1Kb] Infaria, non fatua, falsa, aut fatuum efficit.
    [1Kb] Infelicare, affligere.
    [880] Infiduciare, impignerare.
    [1Kb] Inforare, in foro placitare.
    [1Kb] Infulat, propitiat.
    [1Kb] Ingraminat, in gramina rumpit.
    [1Kb] Inivum, injurium, vel contrarium.
    [885] [1Kb] Injux, bos, nundum jugo junctus.
    [1Kb] Initiabunt, nomen dabunt.
    Inlethales, immortales.
    [1Kb] Inlugiem, in luctus.
    [Col. 1355] 469 In palam, aperte.
    [890] [1Kb] Inpopularis, inusitata.
    Insiciale, jus.
    [1Kb] Institae, gravatae, resticulae.
    [1Kb] Intellonem, folles lucernarum.
    [5Kb] Interamnia, chorda, qua frequentius est inter amnes.
    [895] [1Kb] Interlectus, interfedatus, varie per intervalla fuscatus.
    Internecies, mors, jactura.
    Interpolis, vestis quae ex vetusta fit quasi nova.
    [1Kb] Intervallum, medium inter fossam et murum.
    [1Kb] Inventria, facilis ad inveniendum res.
    [900] [1Kb] Jocista, qui verbum jocatur.
    [1Kb] Inguvium, servitus, captivitas.
    [1Kb] Ipparius, aurigarius.
    [1Kb] Istre, secte.
    Jugit, milvus cum vocem emittit.
    [905] [1Kb] Julca, fissilia.
    [1Kb] Junceum, lectile.
    Juraticus, scholasticus, legisperitus.
    [1Kb] Juris, juramen.
    [1Kb] Jussorianem, praeceptio.
    [910] [1Kb] Jutia, lactare.
    Juvenestres, fortes viri.

[Col. 1356] K
    [6Kb] Kaere Caesar, amicos.
    [1Kb] Kai, cancellae.
    [1Kb] Kaii, cancelli.
    [915] [1Kb] Kalones, gallicae militum.
    [1Kb] Kaniser, senex.
    [1Kb] Kapax, memoriosus.
    [1Kb] Karibs, furca poenalis, alias Kalibs.
    [1Kb] Kartulum, quo mortui efferuntur alibi.
    [920] [1Kb] 470 Katulum, in quo mortui deferuntur, investitum, detritum, seu lintea.
    [1Kb] Kuppedinarius, voluptarius.

L
    [1Kb] Laberna, ferramentum latronum, vel grassatorum, vel furum.
    Laberna, gladiator.
    [1Kb] Laberna, latro, aut qui filios alienos seducit.
    [925] [1Kb] Labina, labrum inferius.
    [1Kb] Lacatismus, laqueus, decipula.
    Laciniosum, pannosum, laceratum.
    [1Kb] Lactena, malleum.
    [1Kb] Lamiro, blandus.
    [Col. 1357] [930] [1Kb] Lampium, pulpitum, analogium.
    Lancibus, missoriis.
    [1Kb] Lanistra, lanarius.
    [1Kb] Largens, domesticus.
    [1Kb] Larna, rasorium.
    [935] [1Kb] Latororum, genus navis, sed latrociniorum.
    [1Kb] Latos, navis.
    Latrunciat, per navis pugnat.
    [1Kb] Lautitia, aqua farina conspersa.
    [1Kb] Laxamina, habenae.
    [940] [1Kb] Lecator, gulosus.
    Lecticalis, qui lectulos facit.
    Lectistium, statio lecti.
    [1Kb] Lectrum, analogium super quo legitur.
    [1Kb] Ledo, maris aestuatio.
    [945] [1Kb] Leno, lecator, mediator.
    [1Kb] 471 Lenocinator, turpi adulatione famulatur.
    Lenociniis. Donatus: Pronuntiabat autem cum suavitate cum lenociniis miris.
    Lenocinium, lecacitas.
    [Col. 1357] Lentandus, flectendus.
    [950] [1Kb] Lenulus, parvus lecator.
    [1Kb] Levisata, tunica militaris.
    [1Kb] Levitonarium, colobarium, lineum, sine manicis.
    [1Kb] Libatorium, coxale.
    [1Kb] Libitina, unde mortui tolluntur.
    [955] [1Kb] Licerceris, centurio.
    [1Kb] Liciani, prophetae.
    [1Kb] Licini, candelae, lucernae, vel cicindilia.
    [1Kb] Licitator, gladiator, apparitor, occisor, cui multa licent.
    [1Kb] Licius, negotiator.
    [960] [1Kb] Limbo, alibi pro invenit.
    [1Kb] Limbus, navis piratica, vel clavus in veste regia, sive ipsa vestis.
    Limfaticus, quod aquam timeat, quem graeci dicunt.
    [1Kb] Liniarius, retiarius.
    [1Kb] Limina portarum, loca mortuorum.
    [965] [1Kb] Liminum, servitium mortiferum, captivitas.
    [1Kb] Limula, larva.
    Linarius, retiarius.
    [Col. 1358] [1Kb] Linguiscisinus, ferrum, quo virga et frutices reciduntur.
    [1Kb] Linguitri, sulcis trifariam divisis.
    [970] [1Kb] Linivia, retia.
    472 Lintres, naviculae modicae in Nilo.
    [1Kb] Litarius, gladiator.
    [1Kb] Lix, cinis.
    [1Kb] Lixabundus, ambulat, qui voluptatis causa ambulat.
    [975] [1Kb] Lixe, aquam quae per milites ambulant, antiqui lixum dixerunt.
    [1Kb] Lixiones, aquarum portitores.
    [1Kb] Locar, locus apud urbem Romam.
    Lubrica, vallum, imo fossa.
    [1Kb] Lubricum, lutum cum labina.
    [980] Lucar, vectigal, erogatio, quae fiebat in lucis.
    [1Kb] Lucerna, genus cocullae.
    [1Kb] Ludarius, locus deceptorius, ubi quis cito labitur.
    [1Kb] Ludices, meretrices.
    Luecula, parva lues.
    [Col. 1359] [985] [1Kb] Lugues, lugdinenses.
    Luitio, juris verbum.
    [1Kb] Luma, sagum quadrum.
    Lumbare, subligar.
    Lumbones, cingula circa lumbos.
    [990] [1Kb] Lumentum, nitrum.
    Luna semenstris, luna medii mensis.
    [1Kb] Lunatica, quod fit plenilunio.
    [1Kb] Lupal, lupanar.
    Lusores, falsi testes.
    [995] [1Kb] Lustramentum, fetor, putor, oleum, fetulentia.
    [1Kb] Lustro, vagatur.
    Lurore, colore luteo.

M
    [1Kb] 473 Macere fallio, locus circumveniendi.
    [1Kb] Maenit, struit, aedificat.
    [1000] [1Kb] Mafortes, operimentum capitum mulierum.
    [1Kb] Magister, ludi, calculo.
    [1Kb] Maia, media, obstetrix.
    Maialis, porcus pinguis, quod deae Maiae sacrificabatur, quasi matri Mercurii.
    Malarium, pomarium.
    [1005] [1Kb] Malce, popino, qui amat in popinas ire.
    [1Kb] Manda, deceptio, fraus.
    [1Kb] Mandones, ambrones ardeliones.
    [Col. 1359] [1Kb] Mandratur, cavillatur.
    [1Kb] Mandus, vestis virginalis.
    [1010] [1Kb] Maniae, formidinum imagines.
    [1Kb] Manifex, monum dans.
    [1Kb] Manipulum, qui auxilium dat in bello.
    [1Kb] Manius, burceus.
    Mannulus, caballus, buricus.
    [1015] Mansionarius, ostiarius.
    [1Kb] Manticulare, fraudare vel decipere.
    [1Kb] Manucalis, porta.
    [1Kb] Manua, manipuli.
    Manuale, liber ad gerendum aptus, qui enchiridion dicitur.
    [1020] [1Kb] Manuale, orarium.
    [1Kb] Manubla, iteratio doctrinae.
    [1Kb] Manubiare, vigilare, pernoctare.
    [1Kb] Manutius, magnas manus habens.
    [1Kb] Mappa, gausape, tegilla, expiarium.
    [1025] [1Kb] Marsiculus, qui cito movetur ad iram. Plautus, quid ais, homo marsicule?
    [1Kb] 474 Masortia, marsupium.
    [1Kb] Masticina, crocea.
    [1Kb] Matapontum, metabula matris.
    [1Kb] Marticularius, pauper, inops.
    [1030] [1Kb] Matum est, humectum est, emollitum, infectum.
    Meatim, meo more.
    [Col. 1360] [1Kb] Mediastinus, balneator.
    [1Kb] Mediastinus, in media auctione positus.
    [1Kb] Mempanis, torporibus.
    [1035] [1Kb] Meraria, popina.
    Mercedarius, qui dat mercedem pro labore sibi impenso.
    [1Kb] Mercedonius, qui solvit mercedem.
    Mercurius, lapidum congeries in cacumine collium.
    Mergi, corvi marini, fustes, serrae.
    [1040] [1Kb] Mergorae, situlae, quibus aqua de puteo trahitur.
    [1Kb] Meritoria, loca tabernaculorum.
    [1Kb] Mesillus, parvus mos.
    Mesopicatum, medium picatum.
    [1Kb] Metabulum, prospera Navigatio.
    [1045] Metaplum.
    Metatores, mansionum praeparatores.
    Metreta, amphora dimidia.
    [1Kb] Militaris, opinatus, id est, vetus miles.
    [1Kb] Millum, collare canis.
    [1050] [1Kb] Minnarius, morio, stultus, malus.
    [1Kb] Mincius, ericius.
    Miniculo, auxilio.
    Minicus, ericius.
    Miridicus, mira dicens.
    [Col. 1361] [1055] [1Kb] Miriones, fantasiarum inanium numeratorum.
    Miriones, miratores.
    [1Kb] Missilius, qui missilia exhibet.
    Momar, Siculus, stultus, qui cito movetur ad iram.
    475 Plautus, Quid tu, o Momar Sicule homo, praesumis?
    [1060] [1Kb] Momentanea, duabus lancibus, et uno in medio stylo aequaliter constat. Est trutina modica pecuniae.
    [1Kb] Momentum, stylus quo momentaria inclinatur.
    [1Kb] Monacosmum, quod ab uno jumento ducitur, genus vehiculi.
    Monopolium, statio, ubi una res venditur.
    [1Kb] Monopticus, mimus . . .
    [1065] Monotonus, rigidus.
    [1Kb] Moratores, advocati.
    Morificando, moram faciendo.
    [1Kb] Muginatur, causatur.
    [1Kb] Mulcat, percutit.
    [1070] [1Kb] Mullitiones, ardianum secretum sive constitutionis.
    [1Kb] Mulosus, caviculus rusticus.
    [1Kb] Mulsitanter, leniter.
    [1Kb] Muna, munera quae militibus dantur.
    [1Kb] Mundialis, homo mundi statu.
    [1075] [1Kb] Munia, officia salvationis, vel munera.
    Munifer, qui munera fert.
    Munificentia, publicum opus.
    [Col. 1361] Munitoria, praecinctoria.
    Munitoria, succinctoria.
    [1080] [1Kb] Munuscularius. Augustin. de Civit. Dei c. 7.
    [1Kb] Murcinarius, mutilius.
    [1Kb] Murgiso, callidus murmurator.
    Murilegus, catus.
    Murrat, murmurat.
    [1085] Murrire, clamare, proprie murium.
    [1Kb] Musarum, divinantium.
    [1Kb] Muscarde, sunt cusmorinum.
    Muscipula, captentula.
    Muscipulator, deceptor, alterplex.
    [1090] [1Kb] Musculus, parva navis.
    [1Kb] Musiea, nidi soricum.
    476 Musiae, nidi soricum.
    Mustarius, quia per musia quaerit.
    [1Kb] Mustricola, machina ad stringendos mures.
    [1095] [1Kb] Mutelus, post Ruffus, ante Rubrum.

N
    [1Kb] Nabita, nancta.
    [1Kb] Nagare, vacillare, huc et illuc fluctuare.
    [1Kb] Nardum pisticum, chrisma sine impostura.
    [1Kb] Narici, bruti.
    [1100] [1Kb] Nario, subsannans.
    [1Kb] Nasale, ornamentum equorum.
    [1Kb] Natinari, negotiari.
    [Col. 1362] Naucupes, ad eumdem acutum habent pedem.
    [1Kb] Nauficus, navis factor.
    [1105] [1Kb] Nauregus, navareticus.
    [1Kb] Nauricus, navis princeps.
    [1Kb] Nebris Dianae, corium Dianae, quae cum cervo pingitur.
    Nec nocte, nec simulate. Pers . . . Nec nocte pater plorabit.
    [1Kb] Necolatum, stultum et elanguentem.
    [1110] [1Kb] Nefandarius.
    [1Kb] Nefrenditium, annuale tributum, quod certo tempore rustici dominis, vel discipuli doctoribus offerre solent, duntaxat sit carneum, ut porcellus.
    [1Kb] Nervicus, nervicosus, fortis.
    [1Kb] Netorsum, fusum, fusile
    [1Kb] Nibarus, splendidus.
    [1115] [1Kb] Nibita, aqua ex nubibus facta.
    [1Kb] Nicolaum, stultum.
    [1Kb] Nicolaus, dactylus.
    Nictit canis, cum acute gannit.
    Nihil censi, nihil judicati.
    [1120] [1Kb] Niniticus, nimius, eximius, immanis.
    [1Kb] 477 Niniosus, garrulus.
    [1Kb] Ninnarius, cujus uxor moechatur, et tacet.
    [1Kb] Nitellae, neutrones, parunitores, deminuti.
    [1Kb] Nitura, genitura.
    [1125] [1Kb] Nixe, munite.
    [Col. 1363] [1Kb] Nomicolae, tubercula quae sub mento caprae sunt.
    Nominosus, famosus, celeber.
    [7Kb] Nonnula, rete ad capiendas aves.
    Non putativum, non est dubium.
    [1130] [1Kb] Norax, peccator, criminosus.
    Notarius, scriptor, charaxarius.
    [1Kb] Noxilis, nocens.
    Nugigerulus, turpis nuntius.
    Nugiparus, qui parit nugas.
    [1135] Nullatenus, nulla ratione.
    [1Kb] Numida, qui vendit herbas, vel qui alit pecora ad vendendum.
    [1Kb] Numeria, dea numeri.
    Nuptant, nubunt.
    [1Kb] Nuptorium, domus, et locus nubentium.
    [1140] [1Kb] Nutinare, corpus, ingenium, genitura.

O
    Obfibulare, concludere, circumdare.
    Obicula, parvus obex.
    [1Kb] Obilat, limpidat.
    [1Kb] Oblogat, increpat.
    [1145] [1Kb] Obsillas, marsus.
    [1Kb] Obsolitatus, pollutus, inquinatus.
    Obtundit, obcaecat.
    [1Kb] Obtunsa, stulta, vel stolida.
    Obtunsus, obcaecatus.
    [1150] [1Kb] Obvallum, undique munitum.
    Occa, rastrum.
    [1Kb] Occamen, contisio.
    [Col. 1363] Occentare, male ominari.
    [1Kb] Occistrio, tabernarius.
    [1155] [1Kb] 478 Oes, insania.
    [1Kb] Offendices, nodi quibus libri signantur.
    Offex, impeditor.
    [1Kb] Officialis, sacrorum minister.
    [1Kb] [1Kb] Officiperdi, qui sui laboris non habeant remunerationem. Catoni quoque dicuntur Officiperdi.
    [1160] [1Kb] Ogit, moritur.
    Olacitas, fetulentia, olor.
    Olax, olidus.
    Olerare, olera plantare.
    [1Kb] Olographa, omnem rem propriam.
    [1165] Olovitreum, totum vitreum.
    [1Kb] Omentum, mappa ventris.
    Opersolatio, clusis a persolis dictum.
    [1Kb] [1Kb] Opinatores, existimatores, vel arte militares.
    Opinax, manifestus.
    [1170] [1Kb] Opinosa, ingentia certamina.
    [1Kb] Opillago, curcilla.
    [1Kb] Oppito, sospito, valde saluto.
    Orcinus, morte manumissus.
    Ordinarius miles, qui in integro ordine est, vel numero.
    [1175] [1Kb] Orge, occide.
    [1Kb] Oricus, loquax, qui magnum os habet.
    Originarii, vernaculi.
    [1Kb] Oripta, amens, turba hominum.
    [Col. 1364] [1Kb] Orispex, orarum inspector.
    [1180] Ovispex, ovium inspector.

P
    [1Kb] Pabo, vehiculum unius rotae cum b.
    Pabulator, pastor, qui bubus pabula praebet.
    Pabulator, pater, qui praebet pabula.
    [1Kb] Pactario, plantario.
    [1185] [1Kb] Paculum, sacculum, pasceolum.
    [1Kb] Pagae, memoriae sine idolis.
    [1Kb] 479 Paganitius, ut occultus.
    [1Kb] Pagit, aut palum agit, aut citharam tangit.
    [1Kb] Pagula, frena.
    [1190] Pagus, collegium, curiae.
    .
    [1Kb] Palax, dolosus, fallax.
    [1Kb] Palla, latubres.
    Palmosus, victoriosus.
    [1195] Palpones, qui ducunt caecos.
    [1Kb] Palteum, murum, vel fastigium.
    [1Kb] Paludatis, mantuatis.
    [1Kb] Pamaeum, vestis pastoralis.
    [1Kb] Panarium, excipulum.
    [1200] [1Kb] Panchra, rapina.
    [1Kb] Pandex, qui semper pandit ora ad potandum.
    Panegyricis, laudabilibus.
    Panegyricus, laus in promptu dicta.
    [1Kb] Panera, rapina.
    [1205] Pangitare, laudare.
    [Col. 1365] [1Kb] Panera, rapina.
    [1Kb] Pansa, qui ambibat pedibus in diversa tendentibus.
    [1Kb] Pantapola, simplasiarius.
    [1Kb] Pappas, paedagogus, qui sequitur studentes.
    [1210] [1Kb] Parapsides, suffusoria.
    [1Kb] Parapsis, granata, vel catunis.
    [1Kb] Particus, negotiator, qui partes vendit, qui institor et agomanus dicitur, eo quod in diversa manus agat.
    Partiliter, divise, per partes, distribute.
    [1Kb] Pastam, praeclaram.
    [1215] Pastoforium, atrium templi, aut sacrarium.
    [1Kb] Pastorium, alviale templi, vel safurium.
    [1Kb] 480 Patago, genus mortui.
    Patercularius, a paterculo.
    [1Kb] Patibulum, res patens.
    [1220] [1Kb] Patravit, patrem fecit.
    [1Kb] Patres, patriae.
    [1Kb] Patreus, vitricus.
    [1Kb] Paximatum, panis subcineritius.
    Pecuosus, qui multa pecora habet.
    [Col. 1365] [1225] [1Kb] Pendana, ae, pedales novus, qui caligae assuitur.
    [1Kb] Pegaso, homo jocularis.
    [1Kb] Pelagus, praelubium.
    [1Kb] Pelops, qui habet uxorem et amicam.
    [1Kb] Pencina, lacinia, vel stola.
    [1230] [1Kb] Penita, aulo regia.
    [1Kb] Pennum, bis acutum.
    [1Kb] Percartapsere, valde dividere.
    [1Kb] Percataprat, valde taedet.
    [1Kb] Peripsima, media planta pedis.
    [1235] [1Kb] Pero, calceamenta pilosa
    Persolenter, assidue.
    [1Kb] Perula, extrema pars nasi.
    [1Kb] Pessimus, verbosus.
    [1Kb] Pestincius, violentius.
    [1240] [1Kb] Pestinuntium, qui pestem nuntiat.
    [1Kb] Pestiliter, demisse, divise.
    Petitius, qui frequenter petit.
    [1Kb] Petulus, equus, qui habet albos pedes.
    [1Kb] Phaculla, perna, petaso, petasunculus.
    [1245] [1Kb] Phago cibus; unde , [Col. 1366] in vita monachorum.
    [1Kb] 481 Phylacteria, carmina.
    [1Kb] Pictatium, epistola brevis, et modica.
    Pictatiuncula, membrana.
    [1Kb] Pictiones, qui vendentes vincere in pictura.
    [1250] [1Kb] Pigella, artopta, genus vasis.
    [1Kb] Pilasca, vas vinarium ex corio.
    Pilax, murilegus, catus.
    [1Kb] [1Kb] Pileum, calamaucum.
    [1Kb] Pilicrepus, qui pila ludit.
    [1255] [1Kb] Piludius, qui polotello ludit.
    [1Kb] Piliones, portitores mortuorum.
    Pilumen, quidquid in pila tunditur.
    [1Kb] Pindae, pinnae dictae sunt a pendendo, sed usus obtinuit, ut pinnae dicantur.
    [1Kb] Pinnirapi sectatores, gladiatores, quod pinnas rapiunt.
    [1260] [1Kb] Pipilare, resonare.
    [1Kb] Pipiunculus, accipiter, acceptor.
    [1Kb] Pipuli, convicio plorati.
    [1Kb] Pissago, pix liquida.
    [1Kb] Pisseima, speculor.
    [1265] [1Kb] Pitigmata, causiae.
    Placor, tranquillitas.
    [Col. 1367] [1Kb] Plautos, auribus gracili corpore.
    [1Kb] Plaria, dilucida.
    [1Kb] Plaustri, quod plaustro sonat.
    [1270] [1Kb] Plebescere, plebem alloqui.
    [1Kb] Plebiscitari, plebem imitari.
    Plebiscitat, plebem alloquitur.
    [1Kb] Plemina, cum in manibus et pedibus calusi sulci sunt.
    [1Kb] 482 Plotei, proprii.
    [1275] Plumbum in oculis, macula coloris plumbei.
    [1Kb] Podiarius, inter mimos.
    [1Kb] Polingon, ubi cadavera ponuntur. Graecum.
    [1Kb] Polluctare, consecrare.
    [1Kb] Polose, alte.
    [1280] Polosus, altus.
    Pomatium, mollis et liquidus cibus ex pomis.
    Poneprope, juxta, et propter.
    [1Kb] Popina, meraria, crustaria.
    [1Kb] Porrum, basum.
    [1285] [1Kb] Portemia, navicula.
    Portitorium, porticulum, baculus lixarum.
    [1Kb] Positiones, aedificia.
    [1Kb] Postifices, judices.
    [1Kb] Postilio, postulatio.
    [1290] [1Kb] Posmurium, insertorium.
    [1Kb] Postpridie, hodie.
    Postulatitius, ille qui postulat.
    Postumus, ultimus, novissimus.
    Praeclues, valde clarus et inclytus.
    [1295] [1Kb] Praedarius, praebens auxilium.
    [1Kb] Praelubium, pelagus.
    [Col. 1367] [1Kb] Praerogator, dispensator.
    Praetenta, anteposita.
    [1Kb] Praetoriola, domuncula in navi.
    [1300] [1Kb] Prandeum, genus zonarum.
    [1Kb] Pransorium, promulsarium.
    [1Kb] Prima porta, primum locum, vel grecia expositio.
    [1Kb] Prima terra, littore.
    [1Kb] Primivirgius, caballarius, quod primus est militiae in virgines.
    [1305] 483 Privignus, vulgo ante natus.
    Procapibus, proximis.
    Procapis, proximus.
    [1Kb] Procivimus, probavimus.
    Proculprocul, longe longius.
    [1310] [1Kb] Proculum, abominatio.
    Proculus, qui patre longe peregrinante nascitur, vel longe a patre natus.
    Prodactis, consumptis.
    [1Kb] Profecta sunt, promoverunt.
    Proficiens, antepositus, provectus.
    [1315] [1Kb] Prolicere, emanare, effluere. Varro: Demum ubi prolicuit dulcis unda.
    Polumum, locus sacrorum.
    [1Kb] Promptria, cubilia.
    Promulare, murus ante murum.
    [1Kb] Pronefas, antefas, contralicentia.
    [1320] [1Kb] Pronefas, plusquam nec dicendum, vel quam illicitum.
    [1Kb] Pronefas, scelus, incontinentia.
    Pronostra, antenostra.
    Propagando, protelando.
    [Col. 1368] [1Kb] Propala vendenda proponens.
    [1325] [1Kb] Propedat, impedit, cohibet.
    [1Kb] Propii, legati matri muneribus.
    Propolae, tabernarii.
    [1Kb] Propos, valde potens.
    [1Kb] Proposcit, petit.
    [1330] [1Kb] Propudorio, contressio.
    Prosatrix, genitrix.
    Protelat, differt, prolongat.
    [1Kb] Proxeneta, homo praecurrens quodcunque negotium.
    [1Kb] Proxeneta, quasi inter emptorem et venditorem, vel anteambulo.
    [1335] Prurientes auribus, qui libenter desiderant de alio mali aliquid audire.
    Pubeta, vel pubeda, adolescens.
    Pugillones, pugillatores.
    [1Kb] Pulpidinem, colophia.
    Pulpitum, analogium lectrum.
    [1340] [1Kb] Pulvicinare, pluitare, saepe pluere.
    [1Kb] Pulvinceria, area mortuorum.
    [1Kb] Punicani, lecti parvi.
    [1Kb] Purpurilla, locus extra portam, quo purpurea veste uterentur.
    Puteal, sedes praetoris.
    [1345] Puticuli, quo cadavera projiciuntur.

Q
    [1Kb] 484 Quadrans, duo minuta.
    Quaestuarius, qui quaestu corporis vivit.
    Quaestuosus, .
    [Col. 1369] Quantocius, quanto velocius.
    [1350] Querelantem, querelas afferentem.
    [1Kb] Quinquatria, ambitus quinque porticorum

R
    [1Kb] Rallum, rasorium.
    [1Kb] Randum, arbitrandum.
    [1Kb] Raricent, patricent.
    [1355] [1Kb] Ratiscunt, adaestimaverunt.
    Rator, judex.
    [1Kb] Ravit, ravie loquitur.
    [1Kb] Reburrus, hispidus.
    Receptor, actor concordiae medius.
    [1360] [1Kb] Recidua, ex ruina renascentia.
    [1Kb] Recitabulum, ubi recitatur.
    Recognatus, filius patris.
    Rectitas, justitia, aequitas et veritas.
    [1Kb] Redandruare, gratiam referre.
    [1365] Redhibere, reddere.
    [1Kb] Redimiae, res a praedonibus redemptae.
    Redimicula, vittae quibus mitra ligatur.
    Redubias, reliquias.
    Reducta concava, depressa.
    [1370] [1Kb] Redulus, streus lignorum ardentium.
    [Col. 1369] [1Kb] Refrontat, repellit a fronte.
    Regillus, regulus.
    Regimonium, gubernationem.
    Remasculata, virili virtute resumpta.
    [1375] [1Kb] Remilicines, remoratrices.
    [1Kb] Remillo, repando, pronullo.
    Remillus, repandus.
    [1Kb] Remotum.
    [1Kb] Rendis, requies otiosa.
    [1380] Repatriat, ad patriam redit.
    [1Kb] Repella, lapis excelsus.
    Repignerat, pignus recipit.
    [1Kb] Repluentibus, exabundantibus.
    [1Kb] Replum, species mulieris.
    [1385] [1Kb] 485 Retanda, purganda.
    [1Kb] Retica ligna, quibus ligna sublimantur.
    [1Kb] Revidare, reverti, redire, repedare.
    [1Kb] Rheuma, effusio maris, quando accessione maris in fossis colligitur, et remanet aqua.
    [1Kb] Rimidia, crepido.
    [1390] [1Kb] Rinas, naves, vel massa.
    [1Kb] Roga, eleemosyna.
    Rogatarius, petitor.
    [1Kb] Ructa, vel rumen in homine, tumen in bestia, pars gutturis gurgulioni proxima.
    [1Kb] Rues, ruina.
    [Col. 1370] [1395] Ruffatus, sanguine cruentus.
    Rumare, rumores afferre.
    [1Kb] Runa, pugna.
    Runata, praeliata.
    [1Kb] Rupa, ex utraque parte acuta.
    [1400] [1Kb] Rupinas, abrupta montium.
    [1Kb] Ruspantur, perquirunt anxie.

S
    [1Kb] Sabarium, atrium templi. Chald.
    [1Kb] Sabbatini, aranearum.
    [1Kb] Sacra, non idoneus artis suae professor.
    [1405] Safarium, atrium templi.
    [1Kb] Saga, nomen gemmae.
    [1Kb] Salatarius, portator armorum.
    [1Kb] Salmentum, salsamentum.
    [1Kb] Sambuciarius, ipse qui dicit.
    [1410] [1Kb] Sambucistria, quae citharista canit.
    Sambucistrio, saltator.
    Sambucus, saltator.
    [1Kb] Samelubro, artificio.
    [1Kb] 486 Samica, pulvis.
    [1415] [1Kb] Sancenissat, laetatur, triumphat.
    [1Kb] Sappappa, quasi sarculo.
    [1Kb] Sarapia, rapinae.
    [1Kb] Sarcitator, qui tecta resarcit.
    [1Kb] Sardius, sacella, loca sacra.
    [Col. 1371] [1420] [1Kb] Sarge, idoneus, quaelibet ars, alias sarga non idoneus cujuslibet artis professor.
    Sario, sarculo.
    [1Kb] Savium, osculum uxoriosum.
    [1Kb] Saures, sorices.
    [1Kb] Scabra, pumicia aspra.
    [1425] [1Kb] Scaevitas, iniquitas.
    [1Kb] Scamellum, simfoniaci.
    Scammata, arenae, ubi athletae luctant.
    [1Kb] Scana, arborum densitas nimia.
    [1Kb] Scansuae, ferrum, per quod equus scandit.
    [1430] [1Kb] Scapolum, fustis longus.
    [1Kb] Scapus, certus numerus tomorum chartae scriptae.
    [1Kb] Scaturrio, lepra.
    Scatus, impetigo, sicca scabies.
    [1Kb] Sceptoriae, cisternae.
    [1435] [1Kb] Scillae, saxa latentia in mari.
    [1Kb] Scinthlae, naevus, macula.
    Scipio, virga ante triumphantes delata.
    Scipiones, virgae consulum.
    [1Kb] Scispadum, jupatum.
    [1440] [1Kb] Scolaces, quod nos funalia dicimus, eo quod sint scoliae, hoc est, intorti, hos Romani funes et funalia nominabant.
    [1Kb] 487 Sconna, sponsus.
    [Col. 1371] [1Kb] Scordalus, ferox.
    [1Kb] Scordiscum, corium crudum.
    Scordiscum, scortum.
    [1445] [1Kb] Scories, stulti, stolidi, fatui.
    Scorio, stultus, fatuus.
    [1Kb] Screa, pituita.
    [1Kb] Scriba aedilitius, qui ex aedile est, sic vocatur ex aedilitate.
    [1Kb] Scribula, epistola.
    [1450] [1Kb] Scripula, epistola, item scripula sollicitator.
    [1Kb] Scrutinium, quod infantes scrutantur.
    [1Kb] Scrutitum, pellica.
    [1Kb] Scrutulus, ventriculus fartus.
    Scurra, parasitus, buccellarius.
    [1455] [1Kb] Scurra, qui incopriatur.
    [1Kb] Sebra, vetusta.
    [1Kb] Sector, usurpator, vel bonorum vindicta.
    [1Kb] Securicularius, qui secures fert.
    Secus, malum.
    [1460] [1Kb] Semestria, liber in quo actiones sex mensium continentur.
    Semiermis, sine armis.
    [1Kb] Semijustus, dimidium justi.
    Semivecors, minimus a vecorde.
    [1Kb] Sennumia, tristitia.
    [1465] Sententia, .
    Sentes, sententia firma, et indubitata responsio, .
    [1Kb] Sensio, sententia.
    [Col. 1372] Sentitare, in animo sensim dijudicare.
    Separ, seorsum a parte.
    [1470] [1Kb] Sepia, incaustum. Persius.
    Sequela, exemplum.
    Servitium, multitudo servorum, et ingenuorum obsequium.
    Sextertiarius, ipse qui erogat.
    [1Kb] Sica, cluniculus, machaera, splendona.
    [1475] [1Kb] Sica, genus ramorum est, simile vidubii. Hoc maxime 488 utuntur, qui apud Italos latrocinia exercent.
    [1Kb] Silo, naso inciso, vel reducto.
    Simfoniaci, cantatores musici.
    [1Kb] Simplagium, minus rete.
    [1Kb] Simpulator, amicus sponsi assiduus cum eo in convivio.
    [1480] Simpulator, conviva.
    [1Kb] Simultum, vermis in cornu arietis.
    [1Kb] Singultim, qui loquitur per gluttuos.
    Sinum, vas in quo butirum conficitur.
    [1Kb] Sirascula, vas aquarium.
    [1485] [1Kb] Stringina, restrictio urinae.
    [1Kb] Sispes, sospes, sanus.
    Solerare, id est, solidare: a solus, soleris, id est, solidum.
    [1Kb] Sonticus, verax.
    [1Kb] Sortillator, degulator.
    [1490] [1Kb] Sortinidus, qui judet per [Col. 1373A] sortem.
    [1Kb] Sosii, duo fratres qui bonos libros emebant, et eos postea praeparando, multum lucrabantur in vendendo.
    [1Kb] Spargana, initiarum, infantia.
    [1Kb] Spoliaria, exteriores balnearum cellulae.
    Sputarium, sputum.
    [1495] [1Kb] Stagnare, secernere metalla mista.
    [1Kb] Stamio, partus.
    [1Kb] Stater, duo didragma.
    Stellionatus, crimen, cum una res duobus venditur.
    Sternaces, pavidi.
    [1500] [1Kb] Stica, tunica.
    Stigia, tunica.
    Stigina, ornamenta regia.
    Stigium, genus vestimenti.
    [1Kb] Stilinquadrum, id est, quadrum.
    489 [1505] [1Kb] Stlataris, vestis piratica.
    [1Kb] Strauaces, cupidi.
    [1Kb] Strigio, mimarius scenicus.
    Strofarius, strofosus, impostor, fraudator.
    Stultomalus, stultus malus.
    [1510] [1Kb] Subcensia, fomenta.
    Subcenturiatus dicitur, qui in numero priore quasi per centuriae suae vicem succedat.
    [1Kb] Subcisivus, malus interpres.
    [1Kb] Subcus, subcutaneus, subcirratus, [Col. 1373] intercus, intercutatus, subtercus, subtercutaneus.
    [1Kb] Sublestia, infirmitas, tristitia.
    [1515] Sublestis, infirmus, tristis.
    [1Kb] Submeles, qui in lectulo mingit, meles.
    Subles, qui subtus sedet.
    Sububeres, infantes qui adhuc sunt sub ubere.
    [1Kb] Suffraginatus, fractis auribus, vel substitutus in locum succidentis.
    [1520] [1Kb] Sugrudia, fundamenta.
    [1Kb] Sugrundaria, sepulcra.
    [1Kb] Sultor, cultor.
    Sumptuarius, qui erogat sumptus.
    [1Kb] Supedium, refugium.
    [1525] [1Kb] Supera, navis.
    Superaria, vestis, quae superinduitur.
    Supparant, supplent.
    [1Kb] Suppararia, vestis, quae superinduitur.
    [1Kb] Supes, supumpis, hoc est, supinis pedibus.
    [1530] [1Kb] Suprema, quando sol supprimitur.
    [1Kb] Surcetur, irascitur.
    [1Kb] Surus, musculus brachiorum.
    Surus, surculus.
    [1Kb] Susses, qui habilis ad substendum.
    [1535] [1Kb] Susurrio, senillosus, bilinguis.
    [1Kb] 490 Sutela, corrigia, quae tenditur sub cauda equi.
    [Col. 1374] [1Kb] Sutrium, locus ubi suuntur species aliquae.

T
    [1Kb] Tabae, mutiae.
    Tabernio.
    [1540] Tagax, furunculus.
    [1Kb] Talax, scaurus.
    [1Kb] Talitius, colafus in talo.
    [1Kb] Tallus, calculus, tabula.
    Tam nefas, tam detestabile factum.
    [1545] [1Kb] Tames, cruor, sanguis.
    [1Kb] Tarmus, vermes in carne.
    [1Kb] Tartarium, horribile.
    Tautones, palpebrae.
    [1Kb] (In aliis) Tegellaria venefica.
    [1550] [1Kb] Tegora, tegus, coria, vel posteriora jumentorum.
    [1Kb] Telonem, quasi omnium tittorum fiscalis conductio.
    [1Kb] Tenilis, qui potest tenere.
    [1Kb] Terimentum, nutrimentum.
    [1Kb] Terrale, genus vestis.
    [1555] [1Kb] Terrigiponae, quae terra capiunt, id est, piscinae quas et lacus rustici vocant.
    [1Kb] Testinium, opportunum.
    [1Kb] Thoca, flavus, vel vestis.
    [1560] [1Kb] Tiaries, portiones signorum.
    [1Kb] Tinctorium, gladius.
    [1Kb] Tironatum, rudinem.
    [1Kb] Tironicare, militare.
    [1Kb] Titiensis clangor, id est, sonitus cum tumultu.
    [Col. 1375] [1Kb] Tocuis, calculus dictus est compito solo pilis, quod sibi componunt. Calx enim lapis est, calculus diminutivum.
    Togillatim, sigillatim.
    [1565] Togipurium, loga pura.
    [1Kb] Tollerunt, genuerunt.
    [1Kb] 491 Tongillatim, singillatim.
    [1Kb] Tongillatim loqui, pravis verbis, a Tongilio parasito, qui in hoc invenerat risus aucupium, ut salutatus convicio responderet, et maledicentem salutaret blandissime.
    [1Kb] Tragum, genus piscatoriae.
    [1570] Tragum, inter legumina.
    Tragum, verriculum.
    [1Kb] Trictilia, ubi pendent vaciae.
    [1Kb] Trimitat, posturna.
    Tritile, quod teri potest.
    [1575] Trochus, rota ludentum.
    [1Kb] Trocinus, sectae genus arduum.
    [1Kb] Tuber, siti subterranei.
    [1Kb] Tucetum, bula condita apud Gallos Alpinos.
    [1Kb] Tugellaria, maleficia, eo quod supra tegulas sacrificent.
    [1580] [1Kb] Tuligatum, carpitum.
    [1Kb] Tullia, media, vel regia.
    Tuore, visu.
    [1Kb] Turturilla, ita dictus locus in quo corruptelae fiebant, quod ibi turturi opera daretur, id est, panem.
    [Col. 1375] [1Kb] Tuspollem, manna, vel genus pigmenti.

V
    [1585] [1Kb] Vabra, callidus, artificiosus.
    Vabrum, varium, multiforme.
    Vadatur, promittit, pollicetur, fide dicit.
    [1Kb] Vadimonia, judicia, unde apud judicem per fidejussorem vadere liceat.
    Vadimonium facit, fidejussorem dat.
    [1590] [1Kb] Vaginatus, exagitatus.
    [1Kb] Vagitatur, violenter flet.
    Vagurrit, per otium vagatur.
    [1Kb] 492 Valgis, foras versi tumentibus.
    Valitant, valent.
    [1595] [1Kb] Vallemac pia, inhonestae cantationes, et carmina, jocaque turpia.
    [1Kb] Vani parentes, inanes, mendaces, inutiles, pellaces.
    [1Kb] Varam tibiam janam, perticae duae sunt inter se colligatae, quae asserem sustinent. Unde prov.: Vibia varam sequitur.
    Ventriloqui, praecantatores.
    Varicat, aivertit, ambulat.
    [1600] Varicavit, ambulavit.
    [1Kb] Vascillum, parvum vas. Macrob.: Solvens radus, in aqua subjecta vascillo.
    [Col. 1376] Vatia, diversis plantis.
    [1Kb] Vefaba, parva faba.
    [1Kb] Vehigelorum, genus fluvialium navium apud Gallos.
    [1605] Veneripeta, luxuriosus.
    [1Kb] Venitia, maris exaestuatio, quae ad littus venit, Varro: Venitia, unda quae ad littus venit. Salatia, quae ad mare redit.
    [1Kb] Vepra, callidus, testificator, diversipellis.
    [1Kb] Verax, sonticus, fidelis.
    Verbosus, nugator pessimus.
    [1610] Verbo tenus, verbi gratia.
    [1Kb] Vernacellus, qui suscitat per dies festos.
    [1Kb] Vespeliones, fossarii, qui mortuos sepeliunt.
    Vespertilio, serotinus.
    [1Kb] Vespilla, sepulcrorum visitator.
    [1615] [1Kb] Vestiae, balbae.
    [1Kb] Vestiarium, erogatorium.
    Vestiplica, femina quae vestes plicat.
    [1Kb] Vestis ludiaria, histrionica, tonis.
    [1Kb] Veteratricem, id est, callidam, incircumscribendam.
    [1620] 493 [1Kb] Vexillaia, impetus fortis carrorum.
    Victimo, immolo.
    Vidubium, qui duos maritos amisit.
    Viduvium, viduitas.
    [1Kb] Villaturia, territoria.
    [1625] [1Kb] Vioturus, et statim cestifer.
    [Col. 1377] [1Kb] Virginal, membra virginis, in quo habitat.
    [1Kb] Virgobretus, nomen magistratus.
    [1Kb] Viria, viriola, brachiales.
    [1Kb] Viriosus, austerus.
    [1630] [1Kb] Virops, quae jam opus habet viro.
    [Col. 1377] Visor, videntes.
    [1Kb] Viticus, actor, exactor villae pensionum, insularius.
    [1Kb] Vitricus, patricus.
    Unca manu, stricta manu, .
    [1635] [1Kb] Unicuba, unius viri uxor.
    [1Kb] Unorum, multorum.
    [Col. 1378] Votificantibus, dona libantibus.
    Utensilia, viatici sumptus.
    Vultuosus, tristis.

Z
    [1640] [1Kb] Zanga, pellis. Acro: Nigris medium impediit crus pellibus.






[Col. 1377]
MONITUM De nonnullis praetermissis, et de indicibus qui sequuntur [* 1Kb] .

494 Pauca quaedam, ne magnae quidem molis opuscula supererant, quae olim in animum induxeram inter appendices collocare; sed cum sint magna ex parte fragmenta ex aliis operibus Isidori desumpta, et non semel repetita in Synonymis, in Conflictu virtutum et vitiorum, in Norma vivendi, nonnulla quoque minus digna, quae etiam inter appendices recenseantur, satius visum fuit nihil ultra addere iis quae in Isidorianis tertia potissimum parte explicata sunt.

In Indice sacrae Scripturae prae oculis habendum Isidorum saepe versioni Vulgatae adhaerere, interdum versionem antiquam sequi, nonnunquam sensum, non ipsa verba Bibliorum exprimere, aliquando etiam unum pro altero Scriptorem sacrum nominasse.

Praeter ea quae ex Indice rerum constant, observandum canones ex Isidori operibus indicatos et correctos exstare tom. I, pag. 206 et seqq., indicem Scriptorum in Etymologiis et libris Differentiarum laudatorum describi eodem tom. I, pag. 431 et seqq., ut nihil jam dicam de Glossario quod modo exhibui.




Volume back matter





[Col. 1377]
ORDO RERUM QUAE IN SEPTIMO S. ISIDORI OPERUM TOMO CONTINENTUR.

    [Col. 1377] DE NATURA RERUM. 963
    Praefatio. Ibid.
    CAPUT PRIMUM.---De diebus. Ibid.
    CAP. II.---De nocte. 967
    CAP. III.---De hebdomada. Ibid.
    CAP. IV.---De mensibus. 968
    CAP. V.---De concordia mensium. 971
    CAP. VI.---De annis. Ibid.
    CAP. VII.---De temporibus. 974
    CAP. VIII.---De solstitio et aequinoctio. 977
    CAP. IX.---De mundo. Ibid.
    CAP. X.---De quinque circulis. 978
    CAP. XI.---De partibus mundi. 979
    CAP. XII.---De coelo. 981
    CAP. XIII.---De septem planetis coeli et eorum conversionibus. 986
    CAP. XIV.---De aquis quae super coelos sunt. 987
    CAP. XV.---De natura solis. Ibid.
    CAP. XVI.---De quantitate solis et lunae. 989
    CAP. XVII.---De cursu solis. Ibid.
    CAP. XVIII.---De lumine lunae. 991
    CAP. XIX.---De lunae cursu. 992
    CAP. XX.---De eclipsi solis. 993
    CAP. XXI.---De lunae eclipsi. 994
    CAP. XXII.---De cursu stellarum. Ibid.
    CAP. XXIII.---De positione septem stellarum errantium. 995
    CAP. XXIV.---De lumine stellarum. 997
    CAP. XXV.---De lapsu stellarum. Ibid.
    CAP. XXVI.---De nominibus astrorum. 998
    CAP. XXVII.---Utrum sidera animam habeant. 1000
    CAP. XXVIII.---De nocte. 1001
    CAP. XXIX.---De tonitruo. Ibid.
    CAP. XXX.---De fulminibus. 1002
    CAP. XXXI.---De arcu. 1003
    CAP. XXXII---De nubibus. 1005
    CAP. XXXIII.---De pluviis Ibid.
    [Col. 1378] CAP. XXXIV.---De nive. Ibid.
    CAP. XXXV.---De grandine. 1006
    CAP. XXXVI.---De ventis. Ibid.
    CAP. XXXVII.---De nominibus ventorum. Ibid.
    CAP. XXXVIII.---De signis tempestatis vel serenitatis. 1009
    CAP. XXXIX.---De pestilentia. 1010
    CAP. XL.---De Oceano. 1011
    CAP. XLI.---Cur mare non crescat. 1012
    CAP. XLII.---Quare mare salsam habeat aquam. 1013
    CAP. XLIII.---De Nilo. Ibid.
    CAP. XLIV.---De nominibus maris et fluminum. Ibid.
    CAP. XLV.---De positione terrae. 1014
    CAP. XLVI.---De terraemotu. 1015
    CAP. XLVII.---De monte Aetna. 1016
    CAP. XLVIII.---De partibus terrae. Ibid.
    CHRONICON. 1017
    DE REGIBUS GOTHORUM, WANDALORUM, etc. 1057
    DE VIRIS ILLUSTRIBUS. 1081
    AD OPERA S. ISIDORI APPENDICES. 1107
    APPENDIX PRIMA.---S. Ildefonsi, Toletani episcopi, liber de virorum illustrium scriptis. Ibid.
    APPENDIX II.---Archiepiscopi Toletani veteres. Ibid.
    APPENDIX III.---Carmina S. Isidoro adscripta. Ibid.
    APPENDIX IV.---Chronica regum Wisigothorum. 1113
    APPENDIX V.---Chronologia et series Gothicorum regum ex codice Regiovaticano. 1115
    APPENDIX VI.---Expositio in Canticum canticorum. 1119
    APPENDIX VII.---De Conflictu vitiorum et virtutum, 1131
    APPENDIX VIII.---Expositio in missa. 1145
    APPENDIX IX.---Sententiarum liber quartus. 1153
    APPENDIX X.---Exhortatio humilitatis. Ex editione Florezii. 1201
    APPENDIX XI.---Testimonia divinae Scripturae et Patrum. 1203
    [Col. 1379] CAPUT PRIMUM.---De uno Deo. Ibid.
    CAP. II.---De distinctione personarum Patris, Filii, et Spiritus sancti. Ibid.
    CAP. III.---De conversione et contemptu saeculi. Ibid.
    CAP. IV.---De timore Domini. 1204
    CAP. V.---Juste judicandum. Ibid.
    CAP. VI.---Benefaciendum pauperi. Ibid.
    CAP. VII.---Non ambulandum in dolo. 1205
    CAP. VIII.---De filio superbo. Ibid.
    CAP. IX.---De thesauro. Ibid.
    CAP. X.---De eleemosynis. 1206
    CAP. XI.---De correptione et de superbia. Ibid.
    CAP. XII.---De mansuetudine, de patientia et de humilitate. Ibid.
    CAP. XIII.---De sapientia. 1207
    CAP. XIV.---De conversatione juvenum. Ibid.
    CAP. XV.---Non jurandum, et non dicendum falsum, et non mentiendum. Ibid.
    CAP. XVI.---Non fornicandum. 1208
    CAP. XVII.---Item de continentia oris. Ibid.
    CAP. XVIII.---Fugiendam ebrietatem. Ibid.
    CAP. XIX.---Parvulos emendandos inscientes. 1209
    CAP. XX.---Justas mensuras et pondera. Ibid.
    CAP. XXI.---De voto. 1210
    CAP. XXII.---Non fraudandum, et (de) non gloriando. Ibid.
    CAP. XXIII.---Altiora non scrutari, neque audire haereticos. Ibid.
    CAP. XXIV.---De jejunio. 1211
    CAP. XXV.---Homini exemplum formicae vel apis sine pigritia laboris. Ibid.
    CAP. XXVI.---De stulto. Ibid.
    CAP. XXVII.---Iracundiam deponendam. 1212
    CAP. XXVIII.---Hic misti. Ibid.
    CAP. XXIX.---Testimonia Patrum. 1213
    CAP. XXX.---Testimonia de Sententiis Evagrii ad Fratres. Ibid.
    CAP. XXXI.---Testimonia de libro sancti Martini, non illius Turonici episcopi, sed iste pater fuit monachorum. Ibid.
    CAP. XXXII.---De libro sancti Ambrosii. 1214
    CAP. XXXIII.---Testimonia de libro Prosperi. 1215
    CAP. XXXIV.---De jejunio. 1217
    CAP. XXXV.---De libro Sententiarum. Ibid.
    APPENDIX XII.---Sermones. Ibid.
    SERMO PRIMUS.---Ad carnes tollendas. Ibid.
    SERMO II.---Contra Arianos. 1221
    SERMO III.---Homilia. 1223
    SERMO IV.---De corpore et sanguine Domini in Pascha. 1225
    APPENDIX XIII.---De ecclesiasticis dogmatibus. 1227
    CAPUT PRIMUM.---De fide Trinitatis. Ibid.
    CAP. II.---De incarnatione Christi. 1228
    CAP. III.---Quod aeternus Deus ex Virgine natus sit. 1229
    CAP. IV.---De Trinitate perfecta. Ibid.
    CAP. V.---De homousio. Ibid.
    CAP. VI.---De resurrectione. 1230
    CAP. VII.---Resurrectio omnium communis. Ibid.
    CAP. VII.---De judicio vivorum et mortuorum. Ibid.
    CAP. IX.---Peracto judicio non exspectanda restitutio Ibid.
    CAP. X.---Creatio mundi. Angelorum creatio. Ibid.
    CAP. XI.---Solus Deus incorporeus. 1231
    CAP. XII.---Omnis creatura corporea. Ibid.
    CAP. XIII.---Intellectuales naturae immortales. Ibid.
    CAP. XIV.---Anima hominis quomodo creatur. Ibid.
    CAP. XV.---Quod duae animae non sunt in homine. Ibid.
    CAP. XVI.---Anima hominis immortalis. Ibid.
    CAP. XVII.---Animae brutorum. Ibid.
    CAP. XVIII.---Infunditur anima. Ibid.
    CAP. XIX.---Duae substantiae hominis. 1232
    CAP. XX.---Anima et spiritus idem. Ibid.
    CAP. XXI.---De libero arbitrio. Ibid.
    CAP. XXII.--- Gratia Ibid.
    CAP. XXIII.---Nemo bonus per se. 1233
    CAP. XXIV.---Perseverantia in bonis a Deo. Ibid.
    CAP. XXV.---Liberum arbitrium. Ibid.
    CAP. XXVI.---Merita. Ibid.
    CAP. XXVII.---Quidquid boni ex Deo. Ibid.
    CAP. XXVIII.---Gratiae vis. Ibid.
    CAP. XXIX.---Intelligentia ex gratia. 1234
    CAP. XXX.---Preces sacerdotum. Ibid.
    [Col. 1380] CAP. XXXI.---Exorcismus et sufflatio. Ibid.
    CAP. XXXII.---Gratia et liberum arbitrium. Ibid.
    CAP. XXXIII.---Adam primo immortalis. 1235
    CAP. XXXIV.---De baptizandis infantulis. Ibid.
    CAP. XXXV.---Omnes vere sumus peccatores. Ibid.
    CAP. XXXVI.---Omnibus orandum pro dimittendis peccatis. Ibid.
    CAP. XXXVII.---Dimittuntur debita etiam sanctis. Ibid.
    CAP. XXXVIII.---Lapsus Adae. 1236
    CAP. XXXIX.---Peccatum Adae in posteros. Ibid.
    CAP. XL.---Gratia. Ibid.
    CAP. XLI.---Voluntas bona a Deo. Ibid.
    CAP. XLII.---Gratia operatur omnia. Ibid.
    CAP. XLIII.---Gratiae omnia deberi. Ibid.
    CAP. XLIV.---Hominem nihil posse sine Deo. 1237
    CAP. XLV.---Solus Deus trahit hominem. Ibid.
    CAP. XLVI.---Liberum arbitrium. Ibid.
    CAP. XLVII.---Gratia. Ibid.
    CAP. XLVIII.---An gratia sit natura. Ibid.
    CAP. XLIX.---Repetitio superiorum. Ibid.
    CAP. L.---Voluntas hominis post baptismum. 1238
    CAP. LI.---Initium meritorum unde. Ibid.
    CAP. LII.---Qui sint habendi pro baptizatis. Ibid.
    CAP. LIII.---De Eucharistia. 1239
    CAP. LIV.---De poenitentia. Ibid.
    CAP. LV.---De divinis promissionibus. Ibid.
    CAP. LVI.---Quod nullus salvetur, nisi Deo auctore. Ibid.
    CAP. LVII.---Quod malum non sit a Deo. 1240
    CAP. LVIII.---Nihil non mutabile praeter Deum. Ibid.
    CAP. LIX.---Stabilitas in angelis. Ibid.
    CAP. LX.---Natura nihil est malum. Ibid.
    CAP. LXI.---Felicitas angelorum. Ibid.
    CAP. LXII.---Libera voluntas angelorum. Ibid.
    CAP. LXIII.---Nuptiae. Ibid.
    CAP. LXIV.---Continentia. Ibid.
    CAP. LXV.---Virginitas. 1241
    CAP. LXVI.---Ciborum delectus. Ibid.
    CAP. LXVII.---Nuptiae et cibus. Ibid.
    CAP. LXVIII.---Merita et abstinentia. Ibid.
    CAP. LXIX.---Beatam Virginem semper fuisse virginem. Ibid.
    CAP. LXX.---De elementis mundi. Ibid.
    CAP. LXXI.---De facultatibus erogandis. Ibid.
    CAP. LXXII.---Impedimenta clericatus. Ibid.
    CAP. LXXIII.---De reliquiis sanctorum. Ibid.
    CAP. LXXIV.---De catechumenis defunctis, et martyribus non baptisatis. 1242
    CAP. LXXV.---Qualiter Eucharistia offeratur. Ibid.
    CAP. LXXVI.---De humana carne. Ibid.
    CAP. LXXVII.---Resurrectio. Ibid.
    CAP. LXXVIII.---Animae sanctorum ante passionem Domini. Ibid.
    CAP. LXXIX.---Animae sanctorum post ascensionem. Ibid.
    CAP. LXXX.---De peccatorum venia. Ibid.
    CAP. LXXXI.---Quod diabolum lateant cogitationes. 1243
    CAP. LXXXII.---Cogitationes. Ibid.
    CAP. LXXXIII.---Daemones quomodo occupent homines. Ibid.
    CAP. LXXXIV.---De signis et virtutibus. Ibid.
    CAP. LXXXV.---Quod nullus signis sanctus fit. 1244
    CAP. LXXXVI.---Sancti quoque peccatores. Ibid.
    CAP. LXXXVII. Pascha. Ibid.
    CAP. LXXXVIII.---Imago Dei anima. Ibid.
    APPENDIX XIV.---Sententiae differentiarum de activa vita atque contemplativa. Ibid.
    APPENDIX XV.---Norma vivendi. 1247
    APPENDIX XVI.---Exhortatio poenitendi cum consolatione et misericordia Dei, ad animam futura judicia formidantem. 1251
    APPENDIX XVII.---Lamentum poenitentiae. 1255
    APPENDIX XVIII.---Oratio pro correptione vitae flenda semper peccata. 1261
    APPENDIX XIX.---Oratio contra insidias diaboli. 1273
    APPENDIX XX.---Liber de ortu et obitu Patrum. 1275
    APPENDIX XXI.---Liber de numeris. 1293
    APPENDIX XXII.---Glossae in sacram Scripturam. 1301
    APPENDIX XXIII.---Differentiarum, sive de proprietate sermonum liber. 1319
    APPENDIX XXIV.---Liber Glossarum. 1331




[Col. 1379] FINIS TOMI OCTOGESIMI TERTII.

