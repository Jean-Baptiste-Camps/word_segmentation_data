
PATROLOGIAE TOMUS VI.

MARCELLINI / MARCELLI / EUSEBII / MELCHIADIS / ANONYMI / CELSI / LACTANTII

TOMUS UNICUS.


PARISIIS, EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT, RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

ACCURANTE J.-P. MIGNE,

PATROLOGIAE TOMUS VI.


MARCELLINI



MARCELLI



EUSEBII



MELCHIADIS



ANONYMI



CELSI



TOMUS UNICUS.


LACTANTII



TOMUS PRIMUS.


PARISIIS, EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


Volume title page
LUCII CAECILII FIRMIANI

LACTANTII



OPERA OMNIA,

AD PRAESTANTISSIMAM LENGLETII-DUFRESNOY EDITIONEM EXPRESSA; BUNEMANNI, O.F. FRITZCHE, N. LE NOURRY CUM EMENDATIONIBUS TUM DISQUISITIONIBUS CRITICIS AUCTA: EDITIO NOVISSIMA, QUAE OMNIUM INSTAR ESSE POTEST, AD OCTOGINTA ET AMPLIUS MSS. CODICES EDITOSQUE QUADRAGINTA COLLATA NOTISQUE UBERIORIBUS ILLUSTRATA. PRAECEDUNT S.

MARCELLINI

PAPAE, S.

MARCELLI

PAPAE, S.

EUSEBII

PAPAE, S.

MELCHIADIS

PAPAE,

ANONYMI,



CELSI,



OMNIA QUAE EXSTANT FRAGMENTA.



HORUM TOMUS UNICUS,


LACTANTII



TOMUS PRIMUS.


PARISIIS EXCUDEBAT SIROU, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


ELENCHUS RERUM QUAE IN HOC VOLUMINE CONTINENTUR [1Kb]

    Notiones biographicae necnon et bibliographicae de sanctis pontificibus romanis: MARCELLINO, EUSEBIO, MARCELLO, MELCHIADE.
    RHETICII Fragmentum.
    ANONYMI carmen de Laudibus Domini.
    CELSI Praefatio in altercationem Jasonis et Papisci.
    LACTANTII Divinarum Institutionum libri septem.
    Dissertatio N. LE NOURRY in libros Divinarum Institutionum.
    Selectae ISAEI in septem Divinarum Institutionum libros notae.
    Epitome Divinarum Institutionum.






Main volume text




NOTITIAE BIOGRAPHICAE NECNON ET BIBLIOGRAPHICAE DE SANCTIS PONTIFICIBUS ROMANIS MARCELLINO, MARCELLO, EUSEBIO, MELCHIADE, ET DE RHETICIO AEDUENSI EPISCOPO. [1Kb]




[Col. 0009]
SANCTUS MARCELLINUS PAPA.



[Col. 0009A] § I.---Quando et quamdiu sederit.

Eusebius hunc papam annis novem Ecclesiam gubernasse tradit, atque ejus mortem in Chronico ad annum Christi 304 refert. Ita ille annos octo cum uno inchoato pro novem computans, cum Bucheriano catalogo consentit, in quo legimus: »Marcellinus annis VIII, mensibus III, diebus XXV, fuit temporibus Diocletiani et Maximiani ex die pridie Kalendas Julias, a consulibus Diocletiano VI et Constantio II, usque in consulatum Diocletiani IX, et Maximiani VIII. Unde sequitur ut Marcellini electio seu ordinatio anno 296, Junii XXX die, adeoque feria tertia; ac mors anno 304, Octobris XXIV die consignandae sint, licet festum ejus plerorumque martyrologiorum auctoritate XXVI Aprilis die celebretur.



[Col. 0009B] §---II. De antiqua fabula qua Marcellinum idolis thus obtulisse vulgatum est.

1. Marcellinum idolis thus obtulisse ac sacros libros tradidisse, jam ab Augustini aevo fama erat. Ejus auctores suspicatur is sanctus Doctor recentiores Donatistas. Ac primo quidem figmenti hujus falsitatem, lib. de unico Baptismo, contra Petilianum, cap. 16, n. 27, inde probat, quia nullo teste, nulla monimenti cujusquam firmitate fulciatur. »Quid ergo, inquit, opus est ut episcoporum romanae Ecclesiae, quos incredibilibus calumniis insectatus est (Petilianus), objecta ab eo crimina diluamus? Marcellinus et presbyteri ejus Melchiades, Marcellus et Silvester traditionis codicum divinorum et [Col. 0009C] thurificationis ab eo crimine arguuntur: sed numquid in eo etiam convincuntur, aut convicti aliqua [Col. 0010A] documentorum firmitate monstrantur? Ipse sceleratos et sacrilegos fuisse dicit: ego innocentes fuisse respondeo. Quid laborem probare defensionem meam, cum ille nec tenuiter probare conatus sit accusationem suam?« Ex quibus Augustini verbis cuique exploratum est, idem crimen non in Marcellinum solum, sed etiam in presbyteros ejus Marcellum, Melchiadem et Silvestrum, qui ipsi postea successerunt, fuisse intentum. Si ergo illi omnino insontes atque hujus sceleris puri; neque magis reus videri debet Marcellinus. Et hoc quidem nobis indubitatum erit, ubi calumniae hujus causam et originem perspectam habuerimus.

2. Hanc prodit subinde Augustinus, cum fabulam illam ideo a recentioribus Donatistis excogitatam fuisse innuit, ut judicii, quo a Melchiade damnat fuerant, invidiam declinarent. Sed quid opus erat eis una cum Melchiade Marcellinum pontificem, necnon [Col. 0010B] Marcellum et Silvestrum presbyteros infamare? Nimirum ut probabilior fieret ipsorum calumnia. Quocirca excogitandum eis fuit tempus quo thuris oblatio et sacrorum codicum traditio in Urbe exigebatur, simulque fingendum eos, qui in clero romano tum eminebant, in eamdem impietatem fuisse abductos. Nam si de uno Melchiade hoc pervulgassent, quis crederet tantum crimen inultum relinqui potuisse? At credibilior fit haec impunitas, cum et ipse, cujus erat punire, et qui proxime post ipsum praesunt, ejusdem sceleris conscii fiunt. Augustinus vero loco citato novos Donatistas mendacii firma illa ratione convincit, quod majores illorum, seu ante, seu post Melchiadis judicium, de illo crimine ne cogitarint quidem. »De quo, inquit, judicio cum majores [Col. 0010C] istorum importunissima pervicacia memorato imperatori (Constantino) quererentur, quod non plene nec [Col. 0011A] recte fuerit examinatum atque depromptum, nihil de Melchiadis traditione vel thurificatione dixerunt. Ad cujus audientiam neo venire utique debuerunt, hoc potius ante suggerentes imperatori, aut ut suggereretur instantes, quod apud traditorem codicum divinorum et idolorum sacrificiis inquinatum causam suam agere non deberent. Cum hoc ergo nec ante suggesserint, nec postea quam contra eos pro Caeciliano judicatum est, saltem victi et irati objiciendum putarint; quid nunc inanes tam sero connectunt calumnias:« Quis etiam sibi persuadeat tam publicum crimen ad Petiliani usque tempora ignotum atque sepultum permansisse, aut si non latuerit, tres presbyteros tanti criminis reos in primam Ecclesiae sedem, nullo reclamante, assumi, et christianissimi principis [Col. 0011B] fidem ac benevolentiam conciliare sibi potuisse? Fide dignior est Theodoretus, qui, lib. I Hist. Eccl., c. 3, »Marcellinum in persecutione inclaruisse« testatur: » « quod ita interpretari licet, ut is persecutionis tempore digne et laudabiliter se gesserit, vel etiam ut ipse persecutionem fortiter perpessus, magnam sui nominis existimationem reliquerit.

3. Hinc funditus ruunt Sinuessani concilii acta, quibus, praeter rudem eorum et impolitam locutionem, multa absurda, quaedam secum pugnantia, alia cum dictis Petiliani, qui Marcellum, Melchiadem et Silvestrum thurificasse objectabat, non consentientia, necnon putidum atque iteratum summi pontificis, qui et mox martyrio coronandus ponitur, mendacium, et alia hujusmodi quam plura omnem adimunt auctoritatem. Hujus tamen concilii acta, quae cum supposititiis Silvestri et Xysti gestis in uno eodemque perantiquo codice Colbertino Langobardicis litteris exarato exhibentur, et, ut ex cognatione atque consensione styli judicare licet, eumdem habere videntur parentem, ad veterum exemplarium fidem, quae in novissimis conciliorum editionibus minime servata est, infra recudemus, necnon et duas epistolas, quas Isidorus Mercator Marcellino supposuit.



§ III.---Vulgatae synodi Suessanae seu Sinuessanae de Marcellino papa gesta. [2Kb]

I. Urbani et Marcellini altercatio.---1. Diocletiano et Maximiano Augustis, cum multi in vita sua mentis suae aspersu vacillitate mentiebantur origine dicentes, [Col. 0011D] quod deorum superstitio vanitatis super sex sentirent, et ad sacrificandum eodem tempore multi inducerentur per pecuniam, ut thurificarent diis: Marcellino itaque urbis Romae episcopo venit quidam [Col. 0012A] nomine Urbanus, qui erat pontifex Capitolii, et repletus multitudine malitiae coepit cum eo habere altercationem de thurificando diis; et dicens ad Marcellinum urbis Romae episcopum: »Si Christus vester, quem dicitis natum de virgine Maria, quid apud semetipsum prima luce missi Magi ab Herode obtulerunt ei munera? quae? aurum, thus et myrrham, id ut scirent sacerdotes, per quid placarent hunc, quem dicitis resurrexisse et sedere super.« Dicit ei Marcellinus episcopus: »Non obtulerunt ei, ut sacrificarent vanitati; sed ideo, ut Deum ac Dominum altissimum eum, quem negabant, ostenderent.« Urbanus ad eadem respondit, dicens: »Una nocte simul adstemus ante domnos imperatores invictissimos Diocletianum et Maximianum atque clementissimos [Col. 0012B] principes, et dabo tibi quaestionem de thurificando.«

2. Venientes autem die, quod dicunt Vulcanibus, dicit ei Urbanus: »Faciamus hinc et inde duas chartulas, quasi incrementa petitionum, et afferamus clementissimis principibus.« Fecerunt ambo simul, sicut dixerat Urbanus, et venientes ad sacratissimos principes offerebant eis. Marcellinus itaque, urbis Romae episcopus, fidem servans, Christum praedicans, dicit ad principes: »Quid mihi et vobis, principes terribiles universo mundo, quoniam vana est superstitio thurificandi?« Dicit autem Urbanus: »Loquere ad nos ac contra pontifices clementissimi atque invictissimi (clementissimos atque invictissimos) principes, quoniam deum Jovem et invictum Herculem corporei fabricantur, et Jovem quem dicimus [Col. 0012C] coelum, terram mareque simul cum Saturno menstruantem? Quare ergo hoc Marcellinus pontifex sicut et ego non thurificat majestatibus?« Dicit itaque Diocletianus: »Non exsecrare hominem hunc, quoniam nostrae clementiae non difficultat, exhibet inflammari; sed ejus consilium accipiamus utrumque (uterque), quoniam non probavimus nostrae serenitati esse obscurum, nec contra deos immortales dare sententiam.« Romanus itaque et Alexander secreto dixerunt Diocletiano: »Si hunc, domine atque invictissime princeps, consilio tenueris blandimentis, omnem urbanam plebem habebis in unitate conservare, et gentes per sacrificia fidelissima objurgare.«

[1Kb] II. De thurificatione Marcellini.---3. Dicit autem Diocletianus ad Marcellinum, episcopum urbis Romae: [Col. 0012D] »Video prudentiam tuam, quoniam magna est, ut nostra sit amicitia, quae diis et universo mundo sit (forte fuit) inimica. Veni itaque, et loquentiam tuam nostro facias incrementum favori.« Veniens autem [Col. 0013A] ad templum Vestianum et ad Isidem, introduxit episcopum. Qui dum introissent, erant cum eo duo diaconi Gaius et Innocentius, et tres presbyteri Urbanus, Castorius et Juvenalis. Dum vidissent eum introeuntem, non tamen mittentem et thurificantem, fugerunt hi omnes ad compresbyteros, et invenerunt eos in Vaticano palatii Neroniani, et dixerunt rem quam gestam vidissent. Euntes autem multi Christiani penus veritatis exemplum abierunt, et viderunt eum mittentem et thurificantem, et factum amicum principum. Qui abierunt ab eo, ut testimonium veritatis exhiberent, isti sunt: Bonosus, Maximus, Carpilio, Cyprianus, Olympius, Priscus, Hercules, Androphemus, Benenatus, Epiphanius, Crispinus, Victor, Theodolus, Alexander, Romanus, Bajulus, [Col. 0013B] Quiriacus, Theodolus, Caritosus, Omitazio, Honoratus, Crescentio, Maximus, Probinus, Urbicus, Concordius, Neapolus, Refrigerius, Sebastianus, Calpurnius, Julianus, Epiphorus, Crispianus, Habetdeum, Crescens, Rapula, Cyprianus, Abeulius, Exquiro, Orphitus, Venerius, Carpulianus, Constantius, Ursus, Valentinianus, Priscus, Severus, Probius, Faustus, Antonius, Quirillus, Albulus, Pulsanor, Homobonus, Caritto, Tespias, Marinus, Fabius, Crispinianus, Herculentius, Petrus, Nonnosus, Honestulus, Auriclianus, Impeditus, Furinus, Domitianus, Agapitus, Himulus, Capillatus, Nepotianus, Concordius, Bonifacius, Reparatus, Jugundinus, Auxentius, Cyprius, Bonushomo, Corporalis, Sallustius, Origanus, Venerosus, Abundius, Tinulus, Major. Hi omnes electi [Col. 0013C] sunt viri libra occidua, qui testimonium perhibent videntes eum Marcellinum thurificasse.

[2Kb] III. De synodo in qua Marcellinus thurificasse se negat.---4. Factus itaque synodus, non tamen collecti sunt in integro sacerdotes, quia curriculus urgebatur persecutionis. Veniens autem episcopus Marcellinus, negabat se thurificasse. Nam dixit et hoc, sententiam proposuit, quia dimiserunt eum qui cum eo esse videbantur in eodem loco presbyteri Urbanus, Castorius et Juvenalis, et diacones Gaius et Innocentius. Synodus autem universus hoc dixerunt cuncto judicio: »Tu enim eris judex; ex te enim damnaberis, et ex te justificaberis: tamen nostrae [Col. 0014A] praesentiae. Illud vero dum veneris ad judicium tuum, ex te damnaberis, et ex te justificaberis; tu enim judex, tu reus. Presbyteri autem vel diacones, quoniam pontificem qui eos creavit in ordine presbyterii vel diaconatus honore, et dimiserunt aream, et evacuaverunt horreum, ad probandum, amisso ordine, intrent examen, quoniam evacuaverunt horreum. Debuit enim pontifex mori cum quinque (supple, potius) quam vivat suo judicio condemnatus.« Introivit autem universus synodus in crypta Cleopatriense in civitate Sessuana (ms. Sensuana), et quia non multitudo referebatur in crypta, synodi quinquageni introibant.

[4Kb] IV. Damnantur Urbanus, Castorius ac socii.---5. Prima autem die synodi introierunt hi damnantes [Col. 0014B] Urbanum, Castorium et Juvenalem presbyteros, et diaconos Gaium et Innocentium. Hi sunt qui introierunt episcopi, audientes, non tamen judicantes pontificem, Petrus, Castorius, Habetdeum, Castinus, Victor, Felicianus, Parterius, Majorinus, Castalius, Laurentius, Paulus, Bonosus, Felix, Firminus, Spesindeo, Tranquillinus, Anastasius, Castinus, Victor, Beneservandus, Joannes, Epiphanius, Castus, Yacinthus, Herculanus, Sabinus, Orfitus, Gaudiosus, Reparatus, Amplexus, Cyprus, Fortunatus, Quadratianus, Sebastianus, Cyprianus, Pascasius, Innocens, Valerius, Servulus, Cerasianus, Constantius, Quintilianus, Montanus, Catellus, Polycarpus, Athanasius, Hermias, Nepotianus, Petrus, Aristonicius. Hi introeuntes in crypta propter metum augustorum, [Col. 0014C] uno ore quasi triceni, uno die ejus consilio judicantes, et damnaverunt Urbanum, Castorium et Juvenalem presbyteros, et diaconos Gaium et Innocentium, qui evacuaverunt horreum, et dimiserunt aream apertam, ut introiret immundus, et comederet triticum. Ipsos etiam damnaverunt.

6. Et judicabant, non tamen judicabant pontificem: quia hoc ex uno ore erant conroborati, ut intra hos LXXII testimonia ipse judex, ipse reus, ipse semetipsum ea (f. in) praesentia eorum innocentem se servaret, et infidelem se damnaret; quoniam in LXXII libra occidua reparationem resurgit annus. Hanc itaque gesta miraculum, ut introiret de testimonia [Col. 0015A] talis unius uxoris, filios habens, sicut et hic qui habet uxorem et filios, adulteravit super uxorem, et dedit uxori repudium. Et introierunt alii decem et alii tres dicentes: »Nos te vidimus mittentem et thurificantem Herculi, Jovi et Patusino.« Dicit autem Marcellinus: »Quo die?« Respondit unus corum, et dixit: »Quo die excidisti (exuisti) purpuram, et induisti coccum, et gaudebat super te Diocletianus, eo quod satis paulo ante negabas, et ante ejus tribunal thurificabas.« Athanasius episcopus dixit: »Ita sunt quae testantur isti?« Et respondit Petrus episcopus, et dixit: »Loquere et pontifex (f. tu pontifex), et judica causam tuam.« Et subscripserunt quinquaginta episcopi qui supradicti sunt in quatuordecim viros, qui ex uno ore [Col. 0015B] loquebantur de duo et septuaginta, et firmabant judicium.

V. Presbyteri Rom. damnationem Castorii et sociorum ratam habent. Marcellini causam discutiunt alii quinquaginta episcopi.---7. Alia autem die venerunt tres et viginti presbyteri urbis Romae, et in eorum judicio Urbani, Castorii et Juvenalis presbyterorum, et Gaii et Innocentii diaconorum damnationem integram perspexerunt, ipsi de suo ordine justitiam tenuerunt dicentes: »Amisso ordine negent se esse horumque socii Ecclesiae.«

8. Venientes autem post secundum diem post damnationem presbyterorum Urbani, Castorii et Juvenalis, Gaii et Innocentii diaconorum, venerunt alii quinquaginta episcopi, et introierunt in crypta, [Col. 0015C] ut tertia pars synodi compleretur. Et dum ingressi fuissent in crypta propter tempestatem temporis, introivit et Marcellinus urbis episcopus, cum adhuc itaque nomen tenens episcopatus, nondum enim fuerat damnatus, nisi numerus secundum ordinem synodi librae (Colb. ms. libra) probaret exemplum. Introivit [Col. 0016A] autem Castinus, Bonus, Quiriacus, Dominicus, Alexander, Venerosus, Felix, Joannes, Crispus, Deusdedit, Honestatus, Majorianus, Vita, Carpurianus, Anastasius, Petrus, Crescentio, Domninus, Ursus, Agatho, Honestatus, Marcus, Urbanus, Valentinus, Sallustius, Crescens, Firminus, Spectator, Sebastianus, Ultius, Benenatus, Tristator, Servus, Marcus, Montanus, Asterius, Anthimus, Placentianus, Ambrosius, Quirillus, Andreas, Philippus, Magnus, Exsuperantius, Adrianus, Petrus, Gorgonius, Simplex, Victor, Venerosus. Introibant autem in crypta.

[1Kb] VI. Suo eum judicio permittunt, et quinque clericorum damnationem approbant.---9. Respondit Anastasius et Anthimus episcopi, et dixerunt: »Tuo ore [Col. 0016B] judica causam, non nostro judicio; solve conditionem.« Respondens autem Sebastianus episcopus dixit: »Noli in nostro judicio, sed collige in sinu tuo causam tuam, et introduc testes, ut testificentur veritatem: quoniam ex te justificaberis, et ex ore tuo condemnaberis; quoniam recte anticipantes nostri et coepiscopi damnaverunt, sicut et nostro ore petimus uno consorti judicio damnari, Urbanum, Castorium et Juvenalem presbyteros, Gaium et Innocentium diaconos: quia heri ex spelunca fregerunt (fugerunt), et tepefactum hi dimiserunt, amisso ordine, intrent examen: quoniam omnes tegulae, dicit Petrus episcopus, dum tultae fuerunt de fornace, jam coctae iterum coquuntur sole, et pluviae in eodem probantur, ut sint super habitaculis [Col. 0016C] hominum.

[3Kb] VII. Marcellinum thurificasse probatur. Superinducuntur quatuor et quadraginta novi Testes. Ipse se damnat Marcellinus.---10. Mora autem non faciente (f. patiente), ut in damnationem eorum interdictorum subscriberent hi quinquaginta episcopi, [Col. 0017A] ut, amisso ordine, introirent in synodum, ecce introierunt et quatuordecim testes, qui dicebant se Marcellinum vidisse thurificantem. Respondit unus episcopus nomine Sallustius: »Dicite coram veritatem.« Respondit Petrus, et dixit ad Marcellinum episcopum: »Jam audi, pontifex, et judica causam tuam: quoniam ex ore tuo justificaberis, et ex ore tuo condemnaberis: quoniam omnia membra sana esse non possunt, si caput maestavit.« Respondit Marcellinus, et dixit voce clara: »Non diis sacrificavi, sed tantum grana levatis manibus pruna combussi.« Levaverunt se omnes quinquaginta praesules episcopi, dicentes ad quatuordecim testimonia: »Quid vidistis hunc facientem? quod ex ore suo testatur quasi uno ore dicentes.« Et subscripserunt [Col. 0017B] omnes quinquaginta in quinque testimonia quatuordecim virorum: ita ut octo et viginti complerentur cum anticipatis. Unus autem de episcopis, nomine Quirinus, dixit: »Infudisti cor tuum, pontifex, malitia, quod decem et octo annis sic caveras castitate; praesul vulnerasti universa membra tua: propterea ego non recedam de omni introitu synodi: omne purpureum cor tuum.«

11. Alia autem die constituerunt hi ducenti episcopi, ut quasi et ipsi introirent quinquageni in synodum. Et facta collocutione in uno cum hos anticipantes centum sederunt in eadem civitate omnes ex uno examen trecenti, et alligaverunt et damnaverunt hos, Urbanum, Castorium et Juvenalem presbyteros, Gaium et Innocentium diaconos. Respondit Sebastianus [Col. 0017C] episcopus: »Hoc tribunal nostro sermone, nostro chirographo, nostro eloquio, nostro auxilio, nostra constantia et veritate fixa et praeclara dispositione auditionis exhibemus legamen. Non enim nostro ore justificaberis, aut nostro ore condemnaberis, quoniam sue tunicam tuam in te, quam paulo non induebas sutam, modo excisam sue ex corde tuo [Col. 0018A] et ex manibus tuis, involvere in peccato tuo, Marcelline, expontifex Romae.« Respondit Urbanus episcopus ad Sebastianum episcopum et dixit: »Introducantur testes viri viriliter numero quatuor et quadraginta ut libra occidua compleatur a multis, quod a multis fabricatum est.« Et introierunt testes Tranquillinus, Priscus, Bonus, Servulus, Cyprianus, Petrus, Quadratianus, Aresto, Tespius, Quadrus, Epiphorus, Maximus, Gordianus, Gaudiosus, Saturninus, Urbanus, Reparatus, Priscus, Venerosus, Romanus, Exsuperius, Crispianus, Barbarus, Leo, Forianus, Bacauda, Ambrosius, Terula, Johannes, Jubentius, Proculus, Octavianus, Romanus, Valerius, Iacinthus, Mellicianus, Petrus, Claudius, Exper, Probus, Nicorus, Probatianus, Ursinus, Urbatianus.

[Col. 0018B] 12. Singulis autem adstantibus in gremio trecentorum episcoporum et triginta presbyterorum Romanorum, et viginti octo supradicti testes, ut libra compleretur: quoniam duodecim unciae in libra probabitur sensus, et in septuaginta duobus comparatus damnabitur praesul. Respondit Quiriacus episcopus, et dixit ad Marcellinum: »Non cognoscis universum velamen cordis tui (Vid. acta de purgatione, Xyst. III, n. 4): judica enim causam tuam, et lacera, macera macerationem tuam. Non ex nobis judicaberis: tuo enim pontificio condemnaberis, et nostro testimonio explicaveris metas: quoniam nos in condemnationem nihil opponimus causale, nihil defendimus: sed damnamus hos, qui evacuaverunt templum, et dimiserunt fabricam manu de super constructam, ut introirent [Col. 0018C] lupi, et facerent speluncas, et comederent agnos immaculatos, et eos qui ex vetere ad novum venerant, inveterarent. Te enim non condemnamus, quoniam ex ore [tuo justificaberis, et ex ore tuo condemnaberis.« Marcellinus autem in conspectu synodi] cecidit in terra. Ibi autem jacens, et ibi eo mora faciente, damnaverunt. Synodus autem et presbyteri triginta [Col. 0019A] [2Kb] voce clara chirographum firmaverunt super Urbanum, Castorium et Juvenalem presbyteros hi: Humanus, Capuanus, Castorius, Innocentius, Audax, Homobonus, Petrus, Quiriacus, Herculanus, Serenus, Johannes, Nepotianus, Cyprianus, Corporanus, Eusebius, Castinus, Victor, Matthaeus, Spesindeo, Virus, Vincomalus, Collecticius, Valentinus, Priscillianus, Julianus, Lucianus, Castorius; et diacones isti: Hermes, Xystus, Petrus. Subscripserunt autem in damnationem horum quinque Urbani, Castorii et Juvenalis presbyterorum, et Gaii et Innocentii diaconorum.

13. In sinu autem trecentorum episcoporum caput cinere convolutus Marcellinus episcopus Urbis voce clara clamans dicebat: Peccavi coram vobis, et non possum in ordine esse sacerdotum: quoniam avarus [Col. 0019B] me corrupit (corrupi) auro. Subscripserunt autem in ejus damnationem, et damnaverunt eum extra civitatem. Sacerdos nomine Helciadis episcopus subscripsit primus in ejus damnationem, non tantum [Col. 0020A] tempore quod exigebat ordo, sed etiam futuri temporis. Quod etiam et ipse voce clara dicebat: »Juste ore suo condemnatus est, et ore suo anathema suscepit maranata: quoniam ore suo condemnatus est. Nemo enim umquam judicavit pontificem, nec praesul sacerdotem suum: quoniam prima sedes non judicabitur a quoquam.« Hoc autem audito, Diocletianus, dum esset in bello Persarum, audivit quod trecenti episcopi et triginta presbyteri et tres diacones in condemnationem convenirent. Dum subscripsissent omnes, ipse omnium primus manu sua propria Marcellinus conclusit in suum anathema, anathemati subscribens. Iratus autem Diocletianus in eamdem civitatem misit, et multos episcopos ad martyrii coronam traxit. Factum est autem nihil aliud, dum [Col. 0020B] primo damnati fuissent tres presbyteri et duo diacones damnati. Damnatus autem et Marcellinus episcopus suo judicio X Kalendas Septembris Diocletiano VIII et Maximiano VII.




[Col. 0019]
SANCTUS MARCELLUS PAPA.



§ I.---Quando et quamdiu sederit.

[Col. 0019C] Post Marcellini obitum, ut ei successor deligeretur persecutionis tempestas non permisit. in Bucheriano catalogo Romana sedes tum vacasse dicitur VII annis, mensibus VI, diebus XXV. Sed ibi pro annis VII, Bucherius legendum esse opinatur annis III, eamque correctionem necessario postulant consules quibus Marcellus pontificatum iniisse in eodem catalogo notatur. Et facile quidem pro apice I, nota numerica V irrepsit. Unde sequitur, ut Marcellus anno 308, Maii XIX die, quae in feriam sextam cadebat, fuerit ordinatus. Tempus vero, quo is papa Ecclesiam administravit, laudatus catalogus sic designat: »Marcellus anno uno, mensibus VII, diebus XX, a consulatu X (supple Herculii) et Maximiano (leg. Maximiani VII), usque post consulatum X et VII,« hoc est usque in [Col. 0019D] annum sequentem, qui post consulatum X (Herculii) et septimum (Maximiani) notabatur. Sed neque ex his quo die obierit, confici certo potest. Pagius, ad Marcellum papam referens quod in Hieronymiano [Col. 0020B] Martyrologio die VII octobris offendit; »Romae via [Col. 0020C] Appia depositio Marcelli et Marci episcopi,« illum anno 309, Octobris VII die ad coelum migrasse pro certo ponit. Sed Marcellum »via Salaria,« non »via Appia« depositum seu sepultum esse certius est. Sane in eodem Martyrologio ad diem XVI Januarii exstat, »Romae via Salaria in coemeterio Priscillae depositio Marcelli episcopi et confessoris.« Huic concinit Pontificalis liber Bollandianus ex codice reginae Suecorum descriptus, in quo de Marcello scribitur, »Sepultus est in coemeterio Priscillae via Salaria, XVI Kalendas Februarii.« Ibi enim mendose ac forte librarii lapsu XVI pro XVII haberi colligimus ex altero ejusdem libri exemplari olim Fossatensi, nunc Colbertino, in quo »XVII Kalendas februarii,« non XVI, legimus. Immo Marcelli depositionem die XV Januarii notat Bucherianus depositionis Romanorum [Col. 0020D] episcoporum indiculus in hunc modum: »XVII Kalendas februarii Marcellini in Priscillae.« Huc quippe Marcellini nomen loco Marcelli irrepsisse manifestum est. Neque vero insolens est duorum illorum vocabulorum [Col. 0021A] confusio. Inde enim contigisse videtur, ut Eusebius Marcelli nusquam meminerit, et in Chronico Eusebium papam, veluti proximum Marcellini successorem memorarit. Quocirca standum censemus eorum auctoritati monimentorum, quae Marcelli mortem mense Januario consignant. Cum hac quidem mortis Marcelli epocha componi prorsus nequit, quod Bucheriano in catalogo de tempore quo iste papa rexit Ecclesiam habetur, Sed apte quadrabunt omnia, si in eodem catalogo ita legerimus: »Marcellus anno uno, mensibus VII, diebus XXVII, a consulatu X Herculii et Maximiani VII, usque II (scilicet anno) post consulatum X et VII.« Et Marcelli quidem pontificatum ad secundum annum post decimum Herculii consulatum, hoc est ad annum Christi 310, [Col. 0021B] prorogari necessario postulat id quod idem Bucherianus catalogus de hujus papae successoribus subjicit.



§ II.---De constantia Marcelli in servanda poenitentiae disciplina.

1. Exstat de S. Marcello Damasi papae carmen a Baronio ad annum 309, n. 7, editum, et inter alia Damasi opera, Parisiis, anno 1672, typis Lud. Billaine, cum notis M. Milesii Sarrazanii, pag. 173 et alibi recusum, dignum sane quod et hic locum habeat; maxime cum ex eo quis Marcelli circa poenitentiam animus fuerit, perspicuum sit. Ita se habet.


DE SANCTO MARCELLO MARTYRE DAMASI PAPAE CARMEN.


Veridicus rector, lapsus quia crimina flere
Praedixit miseris, fuit omnibus hostis amarus.
[Col. 0021C] Hinc furor, hinc odium sequitur, discordia, lites,
Seditio, caedes; solvuntur foedera pacis.
Crimen ob alterius Christum qui in pace negavit,
Finibus expulsus patriae est (Scil. Marcellus) feritate tyranni (Maxentii).
Haec breviter Damasus voluit comperta referre,
Marcelli ut populus meritum cognoscere posset.

2. Virum illum, cujus ob crimen Marcellus in exilium deportatus dicitur, probabile est eumdem esse, cujus factione etiam Marcelli successor, Eusebius, eadem poena mulctatus est, quique in carmine de mox dicto sancto praesule infra exscribendo Heraclius nuncupatur. Poenitentiae videlicet remedium etsi necessarium lapsis, acerbum tamen et amarum est: ideoque semper aliquos offendit, qui et illud respuerent, et pios pastores, a quibus nihil sibi sperarent remittendum, velut molestos et infestos [Col. 0021D] hostes haberent. Horum importunitati pridem clerus Romanus post Fabiani mortem minime cedendum ratus est. Iisdem fortiter et constanter resistenti Cypriano, ne tam necessaria disciplina labefactaretur, multa a factiosis fuerunt sustinenda. Tandem Marcellus omnia experiri, quam tantum malum permittere maluit. Neque ejus exilio deterritus est Eusebius, quominus quam decessor defenderat poenitentiae causam ac disciplinam, invicto animo propugnaret. Uterque merito appelletur martyr justitiae, quam videlicet Deo negant, qui postquam illum peccando offenderunt, ei digne per poenitentiam satisfacere detrectant.

3. Tradit quidem Eusebius lib. VIII, cap. 14, [Col. 0022A] Maxentium tyrannidis arreptae principio fidei nostrae professionem simulasse. Sed cum simulata hujusmodi professione nil repugnat duorum pontificum relegatio. Cum enim ideo fidem nostram profiteri se simularet, ut placeret blandireturque populo Romano, facile adductus est ut ex Urbe duos pelleret praesules, cum hoc populo gratum et acceptum fore, Heraclio persuadente, comperisset. Neque vero ad eos persequendos tum fidei causa, sed severitas nimia, quae seditionum origo esset, praetexebatur. Hinc Heraclium apud Maxentium gratia plurimum potuisse conjectura est, ex eoque exstitisse grege semichristianorum, quibus abundant principum domus, qui christiano cum nomine saeculi delicias componere amant; et cum peccare non timeant, horrent prorsus [Col. 0022B] poenitentiae labores, eosque a se procul eliminari volunt.



§ III.---De decreto quod Marcello adscribitur, ubi de usu quo pueros monasteriis parentes offerebant, disseritur.

1. Apud Gratianum, 20, quaest. I, c. 10, et exinde in editionibus Conciliorum, Marcelli nomine insignitum est hoc decretum: »Illud autem statuendum esse censemus, ut si minori aetate filii monasterio oblati fuerint, vel sacram tonsuram vel velamina susceperint, dignum quidem duximus, ut decimo quinto anno a praelatis moniti, verbis inquirantur, utrum in ipso habitu permanere cupiant, an non. Si vero permanere professi fuerint, ulterius poenitendi »(Hoc est, habitum mutandi et ad saeculum revertendi),« locum minime [Col. 0022C] amplecti possunt. Si vero ad saecularem habitum reverti voluerint, redeundi licentia nullo modo denegetur: quia satis inutile est, ut coacta servitia Domino praestentur.« Labbeus vero notat, ab auctore Glossae apud Gratianum Martino tribui, ejusque temporibus magis convenire.

2. Obscurum certe non est hoc decretum ad ea pertinere tempora, quibus de illo usu derogari coepit, qui jam pridem obtinebat, videlicet ut pueris, postquam monasteriis a parentibus fuissent oblati, propositum deserere, et ad saeculum regredi nefas esset. Hunc autem usum apud Graecos numquam receptum esse colligitur tum ex his Theodori, Cantuariensis archiepiscopi (Spicil., to. IX, p. 62): »Basilius judicavit pueris licentiam (leg. licere) nubere ante sexdecim annos, [Col. 0022D] si abstinere non potuerint, quamvis monachi fuissent, tum ex ipsis Basilii verbis in Regulis fusius disputatis, interrog. 15, et in Brevioribus.

3. At usum illum in Occidente asserit Benedictina Regula, cap. 59, eamque firmant non modo Isidori, Magistri, et aliorum Regulae, sed et plurium conciliorum tum in Gallia, tum in Hispania aut Germania habitorum, ac summorum pontificum decreta. His praeiverat Ecclesiae mos, Siricii Zosimique decretis stabilitus, quo filios ab infantia sacrae cleri militiae consecrare, et lectorum officio dicare fas erat, necnon usus qui ab incunabulis Ecclesiae constanter obtinuit, ut nimirum baptizarentur infantes, atque exinde christianis legibus ita tenerentur, »ut non [Col. 0023A] impune desererent majores« (verba sunt concilii Toletani VIII, can. 7), »quod parvuli vel nesciendo vel nolendo perceperant.« Et hoc quidem exemplo mox dictum concilium evincit eos, qui, »aut eventu necessitatum aut metu periculorum adepti fuerant ecclesiasticarum officia dignitatum. »Horum officiorum legibus obligari, licet »cum illis haec imponerentur, id sibi fieri noluisse testarentur.« Quocirca concilium Aurelianense V, anno 549 habitum, can. 19, et Matisconense I, anno 581, can. 12, puellas, »seu propria voluntate monasterium expetant, »seu a parentibus offerantur,« si »aut voluntarie aut parentibus suis rogantibus religionem professae vel benedictionem consecutae, postea conjugium aut illecebras saeculi« transierint, communione privant. Anno 633, can. 49, [Col. 0023B] Toletanum IV, concilium edixit: »Monachum aut paterna devotio, aut propria professio facit. Quidquid horum fuerit, alligatum tenebit. Proinde his ad mundum reverti intercludimus aditum, et omnem ad saeculum interdicimus regressum.« Idem decretum firmavit, anno 656, Toletanum X concilium, can. 6, atque illustravit his verbis: »Si in qualibet minori aetate, vel religionis tonsuram, vel religioni debitam vestem in utroque sexu filiis aut unus aut ambo parentes dederint, certe aut nolentibus vel nescientibus se susceptam, non mox visam in filiis abdicaverint, sed vel coram se, vel coram ecclesia, palamque in conventu eosdem filios talia habere permiserint, ad saecularem reverti habitum ipsis filiis quandoque penitus non licebit.« Gregorius [Col. 0023C] II, anno 726, a Bonifacio Moguntino interrogatus: »Si pater vel mater filium vel filiam intra septa monasterii in infantiae annis sub regulari tradiderint disciplina, utrum liceat eis postquam pubertatis impleverint annos, egredi et matrimonio copulari,« haud dubius respondet: »Hoc omnino devitamus, quia nefas est, ut oblatis a parentibus Deo filiis voluptatis frena laxentur.« Verum ex hac Bonifacii interrogatione discimus, saltem nonnullis duram jam videri coepisse illam legem. Nihilo tamen minus eam in Germania ad annum 868 viguisse liquet ex Moguntiacensis concilii, hoc anno Ludovici pii jussu habiti, canone 22, quo sancitur: »Si pater et mater filiam filiamque intra septa monasterii in infantiae annis sub regulari tradiderint disciplina; non liceat eis, [Col. 0023D] postquam ad pubertatis pervenerint annos, egredi et matrimonio copulari.« Quae verba ad propositam Bonifacii quaestionem omnino sunt accommodata. Prosequitur exinde concilium: »Igitur non liceat eis susceptum habitum umquam deserere: sed convicti quod tonsuram aut religiosam vestem aliquando habuerint, in religionis cultu habituque, velint nolint, permanere cogantur.« Et haec rursum expressa sunt ex canone 6 Toletam X concilii, tantum his verbis canonis, »ad religionis cultum habitumque revocentur, et sub aeterna (seu strenua) districtione hujusmodi observantiae inservire cogantur,« nonnihil mutatis, ut mutandi habitus potestas sublata planius enuntiaretur. Tum idem concilium, can. 23, renovat [Col. 0024A] ac proprium sibi facit laudatum Toletani IV concilii statutum, quod sic effert: »Monachum ergo aut paterna devotio aut propria devotio facit. Quidquid horum fuerit, alligatum tenebit. Proinde huic ad mundum reverti intercludimus aditum, et omnes ad saeculum interdicimus regressus.«

4. Quamobrem cum Capitulare Aquisgranense anni 817, c. 36, statuit, »Ut puerum pater et mater tempore oblationis offerant ad altare, et petitionem pro eo coram laicis testibus faciant, quam tempore intelligibili ipse confirmet,« haec postrema clausula majoris cautionis ergo addita censenda est, non quasi puero maturiori aetate jam facto parentum oblationem irritam facere liberum esset. Eo quidem saeculo Gotthescalcus, ut ex opusculo Rabani a Mabillonio [Col. 0024B] nostro, to. II Annal. Bened., pag. 726 et seqq. edito colligitur, parentum, a quibus puer oblatus monasterio fuerat, voto refragatus est: verum non ea utebatur ratione, quia puer tum et impos sui erat, sed quia hoc parentes ejus coram idoneis testibus minime praestiterant, et cum ipsis, utpote Saxonibus, avita lege »nisi de propria sua esse gente testis posset, alienos adhibuerant.«

5. Circa idem tempus, ut in epistola Nicolai I, apud Gratianum, 20, quaest. 3, cap. 4, et Ivonem, p. 6, c. 356, legitur, Lambertus quidam ab Athone patre suo inter octavum et undecimum annum cucullam indutus, a praedicto pontifice, ut et a monasticae vitae degendae obligatione absolveretur, et ne paterna el materna haereditate fraudaretur, petens, non id [Col. 0024C] causatus est: quia paterna oblatione teneri non posset, sed: quia »absque patris oblatione vel abbatis percepta benedictione monastico habitu indutus« fuerat; id pariter testante ipsius patre, quia »Neque ego, pater ejus, palla altaris, »ut Benedictina Regula praecipit, »indutum illum obtuli, neque a quocumque sacerdote vel abbate, ut mos deposcit, benedictione percepta, regulae umquam subactus est:« adeoque neque oblatus dici aut existimari debuit. Eadem ratione S. Bernardus, epist. I, ad Robertum nepotem, qui inter diversas suae a Cisterciensibus ad Cluniacenses defectionis causas, hanc afferebat: quod Cluniacensibus a parentibus suis oblatus fuerat, usus est in hunc modum: »Quamquam dubium non sit promissum illum fuisse, non donatum; nec enim petitio, quam [Col. 0024D] Regula praecipit, pro eo facta fuit a parentibus, nec manus illius cum ipsa petitione involuta palla altaris, ut sic offerretur coram testibus.« Quamvis autem Nicolaus I, in judicio de Lamberti causa prolato, nequaquam existimare se rescribat, »Lambertum debere sub tali violentia fieri monachum,« quia »quod quis non elegit, nec optat, profecto non diligit; quod autem non diligit, facile contemnit:« tamen aliquanto post Rabanus istarum oblationum morem opusculo apud Mabillonium, ut superius dictum est, in lucem edito acriter propugnavit. Et quidem, anno 895, concilium Triburiense, can. 16, constituit: »Quem progenitores ad monasterium tradiderunt, et in ecclesia coeperit cantare et legere, nec uxorem ducere, nec monasterium [Col. 0025A] deserere poterit. Sed si discesserit, reducatur; si tonsuram dimiserit, rursum tondeatur; uxorem si usurpaverit, dimittere compellatur.«

6. Eumdem morem ad saeculum XII, perseverasse, cum ex epistola I Bernardi superius laudata, tum ex epistola Siberti ad Rodulfum abbatem sancti Trudonis, qui hoc saeculo florebat, necnon ex ea quam idem abbas rescripsit, perspicuum est (Decret. Gregorii IX, lib. III, tit. 31, cap. 11 et 12). Ipsi etiam saeculo illo desinente obsequendum esse censuerunt Alexander III et Clemens III. Tandem horum successor Coelestinus, de puero quem ante discretionis annos pater suus fecerat habitum monachalem suscipere, interrogatus, respondet (Ibid., c. 14): »Si dictus puer ad annos discretionis pervenerit, et habitum retinere noluerit monachalem, si ad hoc induci [Col. 0025B] nequiverit, non est ullatenus compellendus; quia tum liberum sibi erit eum dimittere, et bona paterna, quae sibi ex successione proveniunt, postulare.«

7. Ea tamen lex jam antea nonnullis in locis antiquari coeperat. Et Nicolao quidem I, ut supra audivimus, durior visa erat, et libertatem, quam hujusmodi status electio desiderat, laedere. Nec alia de causa Bonifacius Moguntinus antea Gregorium II sibi de illa consulendum duxerat. Postmodum vero Cluniacenses quoddam ei temperamentum videntur adhibuisse. Horum quippe consuetudines ante medium saeculum X describens S. Udalricus lib. III, c. 8, relata puerorum oblatione ejusque ritu, proxime subjicit: [Col. 0026A] »Postea induitur (puer) cuculla, et de caetero benedictio ejus differtur usque ad legitimam aetatem, id est, si non amplius, vel usque ad QUINDECIM ANNOS.« Eumdem morem innuere videtur et Clemens III, loco jam citato, ubi puellae, ante discretionis annos a parentibus monasterio traditae ad saeculum revertendi aditum penitus interdicens, istam interdicti hujus rationem adjicit: »Non enim videtur illa monasticae professionis a se posse jugum excutere, cum eam non constet evidenter contradixisse, cum benedictionem accepit, quam nonnisi in aetate discretionis recipiunt quae velantur, praesertim si ratihabitione secuta, etsi eam quandoque contradixisse constiterit, roboratur.« Tria quippe complectitur haec ratio: 1o puellas benedici non consuevisse, nisi cum ad aetatem discretionis pervenissent; deinde, eis tunc benedictioni [Col. 0026B] hujusmodi contradicendi potestatem fuisse; postremo, contradicentibus aditum ad saeculi regressum patuisse.

8. Porro ex omnibus testimoniis quae colligere aut videre nobis hac de re licuit, nullum est, quod cum decreto nostro magis consentiat, quam quod ex consuetudinibus Cluniacensium protulimus. Quare illud ad exitum saeculi noni aut initium decimi referre licet. Aut etiam serius est differendum, si benedictio, quam Cluniacensium consuetudines aetate legitima praecipiunt, instituta sit, ut puer jam sui compos ratam faceret atque confirmaret parentum oblationem, non ut optio ei daretur repetendi saeculum.




[Col. 0025]
SANCTUS EUSEBIUS PAPA.



[Col. 0025C] § I.---Quando et quamdiu sederit.

Eusebius in pluribus pontificalis libri exemplaribus annos VI, mensem I, dies III, in aliis annos II, mensem I, dies XXV, sedisse dicitur. Eum Eusebius Caesariensis episcopus in Chronico septem mensibus Ecclesiam administrasse scribit. De hoc papa istud tantum in Bucheriano catalogo habemus: »Eusebius menses IV, dies XVI, a XIV Kalendas Maias ad XVI Kalendas Septembris.« In quo sibi non cohaeret iste catalogus, cum a XIV Kalendas Maias ad XVI Kalendas Septembres quatuor dumtaxat menses uno die minus interjiciantur. Ab eo etiam dissidet Bucherianus depositionis Romanorum pontificum catalogus, in quo legitur: »VI Kalendas Octobris Eusebii [Col. 0025D] in Callisti.« Unde Eusebium Septembris XXVI die in Callisti coemeterio depositum fuisse discimus. Et huic quidem indiculo martyrologia vetera et plures libri pontificalis codices suffragantur. Quare suspicio est [Col. 0026C] librarium, qui Bucherianum catalogum descripsit, pro »VI Kal. Octobris« per oscitantiam scripsisse »XVI Kal. Septembris,« addita videlicet de suo nota numerica X et »Septembris,« ut vicini mensis vocabulo, quod interdum accidit, »Octobris« loco substituto. Quocirca doctus Tillemontius laudato indiculo aliisque monimentis eidem suffragantibus standum existimans, ac menses quatuor et sexdecim dies, qui Bucheriano in catalogo Eusebii pontificatui adscribuntur, retinens, hunc papam X Maii die, anni 310, creatum, et eodem anno XXVI Septembris die ad vitam meliorem migrasse censet. Sane chronologi peritiores Eusebium nonnisi anno 310 regimen Ecclesiae suscepisse, atque ante Septembris exitum obiisse consentiunt. Unde hunc papam nullo Decembri mense [Col. 0026D] vixisse conficitur. Quae igitur habenda fides seu Bollandiano libri pontificalis codici, in quo tres ei ordinationes per mensem Decembrem attribuuntur, seu alii, in quibus unam eo lem mense fecisse narratur?



[Col. 0027A] § II.---In quo vulgatum de S. Eusebio carmen explicatur.


EPIGRAMMA [(1) 1Kb] DE S. EUSEBIO.


Heraclius [(2) 1Kb] vetuit lapsos peccata dolere;
Eusebius miseros docuit sua crimina flere.
Scinditur in partes populus gliscente furore,
Sedet loca edes (leg. Seditio, caedes) bellum, discordia, lites.
Exemplo [(3) 1Kb] pariter pulsi feritate tyranni,
Integra cum [(4) 1Kb] rector servaret foedera pacis,
Pertulit exilium omnino sub judice laetus
Littore Trinacrio [(5) 1Kb] mundum vitamque reliquit.



§ III.---De epistolis ac decretis Eusebio papae adscriptis.

1. Tres epistolas aperte falsas, et ab Isidoro Mercatore Eusebii nomine confictas, cum caeteris in ejusdem officina cusis, Deo dante, forte alibi edemus.

2. Praeterea in editionibus Conciliorum quatuor [Col. 0027B] circumferuntur decreta e variis canonum collectionibus, in quibus Eusebii nomine insigniuntur, collecta. Horum primum, »Desponsatam puellam parentibus non licet alii viro tradere; licet tamen monasterium sibi eligere,« quod Gratianus 27, quaest. 2, cap, 27, Ivo p. 6, c. 40; Buchardus lib. VIII, cap. 4, Eusebio adscribunt, est Poenitentialis Theodori Cantuariensis episcopi apud Petitum, tom. I, p. 12, cap. 11, subinde lib. VI Capitularium, cap. 92, insertum his verbis: »Puellam desponsantam non licet parentibus dare alteri viro: tamen ad monasterium licet ire si voluerit.« Haec autem postrema pars de potestate petendi monasterium, Justiniani imp. cum Cod. lib. I, [Col. 0028A] tit. 3, lege 56, tum Novella 123, cap. 39, necnon a Gregorio Indict. XV, epist. 20, ad Fortunat. et Cypr. approbatur.

3. Secundum, »Consulto omnium statuimus, ut sacrificium altaris non in serico panno, aut tincto quisquam celebrare praesumat, etc.,« apud Gratianum, de Consecratione dist. I, cap. 46, Eusebii simul et Silvestri; apud Ivonem, par. VII, c. 40, et Burchardum, lib. III, cap. 99, unius Eusebii; ac demum apud Anselmum, lib. IX, cap. 2, unius Silvestri prae se fert nomen. Ex gestis autem Silvestri libro Pontificali insertis, quae Labbeus, tom. I Concil., pag. 1542, edidit, excerptum est.

4. Tertium, »Jejunia in Ecclesia a sacerdotibus constituta sine necessitate rationabili non solvantur,« [Col. 0028B] ex Gratiano de Consecr. dist. 5, c. 17, descriptum, et ab Ivone, par. IV, cap. 49, necnon Burchardo, lib. XIII, cap. 17, velut »ex dictis Eusebii papae, cap. 10, citatum,« in Capitulari 1, quod Steph. Baluzius Capitulis anni 813, pag. 517, subjecit, est capitulum 23.

5. Quartum, e codice quinque librorum, cap. 41, ita profertur: »Oportet episcopum moderatis epulis contentum esse, suosque convivas ad comedendum et bibendum non urgere. Removeantur ab ejus convivio cuncta turpitudinis argumenta: non ludicra spectacula, non acroamatum vaniloquia, non fatuorum stultiloquia, non scurrilium admittantur praestigia. Adsint peregrini et pauperes et debiles, qui de sacerdotali mensa Christum benedicentes, benedictionem [Col. 0028C] percipiant. Recitetur sacra lectio, subsequatur vivae vocis exhortatio: ut non tantum corporali cibo, immo verbi spiritalis alimento convivantes se refectos gratulentur, ut in omnibus honorificetur Deus per Jesum Christum Dominum nostrum.« Idem quoque Ivo, par. XIII, c. 75, et Burchardus, lib. XIV, c. 4, velut »ex decretis Eusebii, cap. 10« citant. Sapientissimum quidem est decretum, nihilque praecipit quod Eusebio videatur indignum: sed id quod prohibet, in illius aetatem minime arbitramur convenire. Tunc opus non erat, ut ab episcoporum mensa seu spectacula ludicra, seu scurrilium praestigia removerentur. Ecclesiis tum maxime praeerant ii antistites, quorum modestiae laudes etiam gentilis ac religionis nostrae adversarius scriptor negare non valuit, »quos« nimirum [Col. 0028D] »tenuitas edendi potandique parcissime, vilitas etiam indumentorum, et supercilia humum spectantia perpetuo numini verisque ejus cultoribus ut puros commendabant et verecundos.« Ita porro Damasi aevo Ammianus Marcellinus, lib. XXVII, cap. 3, loquebatur. Praedicto autem decreto affine est quod anno 813 concilium Turonense III, can. 5 constituit: »Episcopum non oportere profusis incumbere conviviis: sed parco et moderato contentus sit cibo, ne videatur Domini abuti sententia dicentis: Attendite ne graventur corda vestra in crapula et ebrietate (Luc., XXI, 34). Et quamdiu convivatur, potius sacra lectio ante mensam ejus recitetur, quam otiosa a susurronibus resonent verba.« Et can. 6: »Peregrini et [Col. 0029A] pauperes convivae sint episcoporum, cum quibus non solum corporali, sed et spiritali reficiantur cibo.« Vide et concilium Remense II, eodem anno habitum, can. 17 et 18. Unde et tempus conjici potest quo decretum Eusebio attributum prodiit.

6. His adjici potuisset quintum, »Si evenerit fames, [Col. 0030A] etc.,« quod Ivo, par. IV, c. 50, proximo decreto subjicit, ac velut ex iisdem Eusebii decretis, cap. 2, laudat. Verum istud Burchardus, lib. XIII, cap. 18, refert ut »ex decretis Liberii papae, c. 2« Exscriptum est autem ex libro I Capitularium, cap. 118.




[Col. 0029]
SANCTUS MELCHIADES PAPA.



§ I.---Quando et quamdiu sederit.

1. Melchiades Bucheriano in catalogo, in quo, ut in plerisque veteribus monimentis, Miltiades nuncupatur, Petri cathedram tenuisse dicitur »ex die VI Nonas Julias [Col. 0029B] a consulatu Maximiano VIII solo, quod fuit mense Septembri Volusiano et Rufino, usque in III Idus Januarii Volusiano et Anniano consulibus.« Quae inscriptio ut intelligatur, observandum est Maximianum Galerium solum ab initio anni 311 ad mensem Septembrem consulatum gessisse, hoc autem mense Volusianum Rufium creatum esse consulem, adjuncto ei collega Eusebio, cujus nomen aliquando reticentes antiquarii, unius Volusiani duo nomina quasi duorum consulum expresserunt, et Rufino pro Rufio substituerunt. Hanc explicationem nostram illustrant ac firmant: 1o indiculus praefectorum Urbis apud Bucherium, p. 238, in quo ad annum 310 legimus: »v kalendas Novembris Rufius Volusianus P. U.« Hoc est praefectus Urbis: tum proxime sequitur ad annum [Col. 0029C] 311, »Consules, quos jusserint DD. NN. Augusti. Ex mense Septembri factum est Rufino et Eusebio;« 2o Fastorum consularium fragmentum apud eumdem Bucherium, pag. 250, in quo annus 311 sic designatur: »Maximiano VIII solo;« item fasti integriores Bucheriani, pag. 42, qui ad eumdem annum prae se ferunt, »Imp. Galerius Maximianus VIII, Imp. Licinius aug.« al. »Rufinus et Eusebius;« ac demum quod in fastis Idacianis memoratur, »Maximiano VIII consule.« His conss. quod est Rufino et Volusiano, diem functus Maximianus junior.« Quocirca Miltiades, seu Melchiades, anno 311, Julii II die, qui secundam in feriam cadebat, ordinatus, anno 314, Januarii die II, sepultus dicendus est. Ipsius autem mors decimo ejusdem mensis die in Bucheriano depositionis Romanorum [Col. 0029D] pontificum indiculo ita consignatur: »IV Idus Januarii Miltiadis in Callisti.« Eodem quoque die notatur in Martyrologio Hieronymiano, quamvis in eodem Martyrologio rursum ad diem II Julii: »Depositio Miltiadis papae« legatur. Sed hic Papebrocius diem ordinationem ejus, Pagius vero reliquiarum ejusdem translationem, cujusmodi solemnitatem ipso natalis seu ordinationis Romanorum pontificum die saepius celebratam asserit, recoli opinantur. Neque igitur ad Melchiadis obitum, sed ad aliquam aliam solemnitatem referendum est, quod in Ecclesia romana die X mensis Decembris memoria ejus colitur.

2. Hinc Bucherianum catalogum, in quo »Miltiades [Col. 0030A] annis III, mensibus VI, diebus, IX,« sedisse dicitur, ex subjectis in eodem catalogo cosulibus corrigendum, et annis II, pro annis III restituendum esse liquet; simul et in notis numericis describendis quam facilis sit librariorum lapsus animadvertitur. Neque [Col. 0030B] minus evidens est Eusebium, Hieronymum atque Prosperum in Chronicis, ubi tres pontificatus annos Melchiadi attribuunt, de duobus completis et uno inchoato loqui. Inde praeterea conficitur, ab Eusebii morte ad ordinationem Melchiadis non tantum »septem dies,« ut vulgatus Anastasius seu pontificalis liber habet, sed novem menses et aliquot dies Romanum episcopatum vacasse. Denique quod in vulgato pontificali libro de Melchiade legitur, ex Bucheriano catalogo aut similibus quam corrupte expressum sit, ex sola collatione manifestum fiet. Ita porro in illo libro exprimitur: »Melchiades natione Afer sedit annos III, menses VII, dies VIII, ex die Nonarum Julii consolatu Maximini IX, usque ad Maxentium secundo, qui fuit mense Septembri, Volusiano et Rufino [Col. 0030C] consulibus.«



§ II.---De litteris Maxentii imperatoris ac praefecti praetorio Melchiadi datis, quibus illi ecclesiis quae fuerant ablata, restitui jubebant.

1. In collatione Carthaginensi, ut Augustinus tum in Breviculo collationis, III diei, c. 18, n. 34, tum in libro ad Donatistas, post collationem, cap. 13, memorat, recitata sunt gesta, »in quibus legebatur MELCHIADES misisse diaconos (Stratonem et Cassianum) cum litteris Maxentii imperatoris et litteris praefecti praetorio ad praefectum Urbis, ut ea reciperent, quae tempore persecutionis ablata memoratus imperator christianis jusserat reddi.« Ea autem quae Maxentius [Col. 0030D] jussit reddi, mox Augustinus vocat loca ecclesiastica, hoc est cum ea in quibus ecclesiae erant constructae, et in quibus convenire solebant christiani, tum etiam ea quae ad ipsas ecclesias pertinuerant, uti disertis verbis Constantini et Licinii constitutio, apud Eusebium, lib. X Hist., c. 5, praecipit in hunc modum: »In gratiam Christianorum decernimus, ut loca ipsorum in quibus antehac convenire consueverant, de quibus in litteris prius ad devotionem tuam datis alia erat forma superiori tempore constituta, si qui aut a fisco nostro, aut alio quopiam ea emisse visi fuerint, ipsis christianis, absque ulla pecunia et sine repetitione ulla superadjecti pretii, incunctanter ac sine ulla [Col. 0031A] ambage restituant. Quod si qui ea loca emerunt, aut donata acceperunt, aliquid a nostra clementia accipere velint, ii praefectum qui in illa provincia jus dicit adeant, ut a nostra serenitate ratio habeatur.« Hactenus de locis quae christianorum conventibus erant consecrata: tum de locis ad ipsas ecclesias pertinentibus subdit: »Et quoniam iidem christiani non solum ea loca, in quibus convenire solebant, sed etiam alia possedisse noscuntur, quae non privatim ad singulos ipsorum, sed ad jus corporis pertinerent; haec omnia post legem a nobis memoratam absque ulla dubitatione iisdem Christianis, hoc est cuilibet corpori et conventiculo ipsorum, restitui jubebis, supradicta scilicet ratione servata: ut qui ea loca absque redhibitione pretii, sicut dictum est, restituerint, indemnitatem [Col. 0031B] suam a nostra benignitate expectent.« Quapropter et ad Anulinum, Africae proconsulem, iidem imperatores, apud eumdem Eusebium, ibid., scribunt: »Operam dabis, ut sive horti, sive aedes, seu quodcumque aliud, ad jus earumdem ecclesiarum pertinuerit, cuncta illis quantocius restituantur: quo scilicet te huic nostro praecepto accuratissime obtemperasse intelligamus.

2. Maxentii litterae, ad quas obtinendas Melchiadem operam suam contulisse valde probabile est, anno Christi 311 indultae sunt. Has exceperunt duae Licinii et Constantini imperatorum de eadem re constitutiones: prima, quae excidit, anno 312 labente, post ipsius Maxentii necem, promulgata; altera, quam nobis [Col. 0031C] asservavit Eusebius, et ex qua nonnihil supra decerpsimus, Mediolani, circa initium anni 315, conscripta. Tandem eo ipso anno 313 Maximinus, cum a Licinio devictus fuisset, praedictorum imperatorum erga Ecclesiam benevolentiae morem gerens, istud pariter edixit: »Ut indulgentia nostra prolixior appareat, illud etiam sancire volumus, ut si quae domus aut [Col. 0032A] loca ad jus Christianorum antehac pertinentia ex jussione divorum parentum nostrorum ad jus fisci devoluta sint, aut ab aliqua civitate occupata, aut certe vendita, aut alicui dono data, cuncta ad pristinum jus ac dominium christianorum revocentur, ut hac etiam in re pietatem ac providentiam nostram cuncti possint agnoscere« (Euseb., lib. IX, cap. 10). Quin potius a cunctis agnoscatur ac suspiciatur singularis erga Ecclesiam Providentia Dei, qui cum eam ubique infestissimi imperatores saevissimo bello persequi, et in certum ejus exitium conspirare viderentur, prorsus insperatam ei pacem subito reddidit. Verum hanc continuo interturbavit pertinax et obstinatum schisma Donatistarum, quorum causam Constantinus, ab ipsis interpellatus, Melchiadi demandavit.



[Col. 0032B] § III.---Donatistarum causa Melchiadis cognitioni a Constantino imperatore demandatur.

3. Caecilianum Ecclesiae Carthaginensi praeesse ideo non posse contendebant Donatistae (August., Ep. 105, n. 8, olim 16), quia Felix Aptugnensis, quem librorum sacrorum traditorem fuisse calumniabantur, ipsum ordinasset. Quamobrem anno Christi 313 causam illius ad imperatorem Constantinum, precibus datis quas Optatus sub libri sui primi finem refert, detulerunt: »Sed quia,« ut Augustinus loquitur, »Constantinus non est ausus de causa episcopi judicare, eam discutiendam atque finiendam episcopis demandavit. [Col. 0032C] Quod et factum est in urbe Roma, praesidente Melchiade, episcopo illius ecclesiae, cum multis collegis suis.« Ipsam epistolam qua Constantinus Melchiadi negotii hujus delegavit cognitionem, Eusebius e latino sermone in graecum conversam, Historiae suae inseruit. Hanc autem ut exhibeamus, nostrum institutum videtur postulare.


[Col. 0031C]
EXEMPLUM EPISTOLAE. [1Kb]

CONSTANTINI IMPERATORIS, QUA EPISCOPORUM CONCILIUM ROMAE FIERI JUBET PRO UNITATE ET CONCORDIA ECCLESIARUM.

Constantinus Augustus Miltiadi episcopo urbis Romae et Marco [(1) 37Kb] .

4. Quoniam hujusmodi plures libelli a viro clarissimo Anulino, Africae proconsule, ad me sunt missi, [Col. 0031D] in quibus continetur Caecilianum, Carthaginensis urbis [Col. 0033A] episcopum, a quibusdam collegis suis per Africam constitutis, multis de rebus insimulari; ac mihi permolestum videtur, in iis provinciis, quas divina providentia meae devotioni mera liberalitate tradidit, et in quibus maxima est populi multitudo, plebem quasi in duas partes divisam ad deteriora deflectere, et episcopos inter se dissentire: Placuit mihi, ut ipse Caecilianus cum decem episcopis qui accusare illum videntur, ac decem aliis, quos ipse ad causam suam necessarios esse judicaverit, Romam naviget; ut ibi coram vobis, necnon Reticio, Materno et Marino [(1) 1Kb] collegis vestris, quos hujus rei causa Romam properare praecepi, possit audiri, quemadmodum sanctissimae legi convenire optime nostis. Porro ut de omnibus his plenissimam valeatis habere notitiam, [Col. 0033B] exempla libellorum [(2) 1Kb] ad me ab Anulino missorum litteris meis subjecta, ad supradictos collegas vestros transmisi. Quibus lectis perpendet gravitas vestra, quonam modo praedicta controversia accuratissime dijudicanda sit, et ex praescripto justitiae terminanda. Siquidem nec vestram sedulitatem latet tantam a me reverentiam sanctissimae Ecclesiae catholicae exhiberi, ut nullum omnino schisma vel discidium ullo in loco a vobis relinqui velim. Divinitas summi Dei multis annis vos servet, charissime.


[Col. 0032C]

.

.

4. [Col. 0032D] , , , [Col. 0034A] , , , , , , , , , , , , , . [Col. 0034B] , , . , (sic) , . , .



§ IV.---Melchiadis sententia de Caeciliani causa.

5. Eodem anno 313, Octobris secundo die, qui in [Col. 0033C] sextam feriam incidebat, in domum Faustae, Constantini uxoris, in Laterano convenerunt et consederunt judices: Miltiades, episcopus urbis Romae; Maternus Agrippinae civitatis, Reticius Augustodunensis, Marinus Arelatensis, Merocles Medionalensis, aliique quatuordecim episcopi Itali, quorum et nomina et sedes Optatus recenset. »His decem et novem considentibus episcopis,« inquit idem Optatus, »causa Donati et Caeciliani in medium missa est a singulis. In Donatum (A Casis Nigris, ut liquet ex Augustino brevic. Coll. diei III, n. 36, et lib. ad Donat. post Coll. n. 17) sunt hae sententiae latae: Quod confessus sit se rebaptizasse, et episcopis lapsis manum imposuisse; quod ab Ecclesia alienum est. Testes inducti a Donato confessi sunt se non habere quod in Caecilianum [Col. 0033D] dicerent.« Caecilianus omnium supra memoratorum [Col. 0034B] sententiis innocens est pronuntiatus, etiam Miltiadis sententia, qua judicium clausum est his verbis: »Cum [Col. 0034C] constiterit Caecilianum ab iis, qui cum Donato venerunt, juxta professionem suam non accusari, nec a Donato convictum esse in aliqua parte constiterit; suae communioni ecclesiasticae integro statu retinendum esse censeo.« Melchiadis sententiam integram ab Optato relatam non esse liquet ex Augustino, epist. 43, olim 162, n. 16, qui eam ibidem laudibus extollit in hunc modum: »Qualis ipsius Melchiadis ultima est prolata sententia, quam innocens, quam integra, quam provida atque pacifica, qua neque collegas, in quibus nihil constiterat, de collegio suo ausus est removere, et Donato solo (a Casis Nigris) quem totius mali principem invenerat, maxime culpato, sanitatis recuperandae optionem liberam caeteris fecit, paratus litteras communicatorias mittere [Col. 0034D] etiam iis, quos a Majorino ordinatos esse constaret; ta ut quibuscumque locis duo essent episcopi, quos [Col. 0035A] dissensio geminasset, eum confirmari vellet, qui fuisset ordinatus prior, alteri autem eorum plebs alia regenda provideretur! O virum optimum! o filium christianae pacis et patrem christianae plebis! . . . Hic nec mansuetudo integritatem corrupit, nec integritas mansuetudini repugnavit.«

6. Et in hac quidem sententia triplex suspicere est providi pastoris temperamentum, quod deinceps Ecclesiae similibus in causis magno usui fuit: primum, quod totius mali principem Donatum damnare contentus, caeteris ejus consortibus liberam resipiscendi facultatem reliquit. Alterum, quod etiam a Majorino, qui Carthaginensi ecclesiae in Caeciliani locum a schismaticis praefectus fuerat, ordinatos ad communionem suam admittere non recusavit. Postremum, [Col. 0035B] quod in his ecclesiis, in quibus duo essent praesules, unus a Majorino, alter a Catholicis ordinatus, ei qui prior erat ordinatus ecclesiam ipsam, quam regebat, sic adjudicavit, ut et alteri plebem aliam regendam provideri simul juberet.

7. Primum ex his temperamentis secutus Hilarius Pictavensis episcopus se cum Gallicanis episcopis a Saturnini et Ursacii et Valentis, qui Arianorum in Occidente duces erant, communione separavit, »Indulta caeteris consortibus eorum resipiscendi facultate; ut nec pacis abesset voluntas, et principalium morborum foetida et in corruptionem totius corporis membra proficientia desecarentur.« Idque postea regulae instar in Ecclesia constanter obtinuit.

8. Alteri morem gesserunt non solum Africani catholici [Col. 0035C] erga Donatistas ad unitatem redeuntes, sed et longe postea Felix II, papa, ut ecclesiarum ob Acacii causam scissarum redintegrationem expeditiorem facilioremque redderet, »nobis,« inquit epist. 12, ad Flavitam, n. 4, »Deo inspirante provisuris rationabiliter . . . ut eorum quos ordinavit vel baptizavit Acacius, salva confessione catholica, pro charitatis Ecclesiae redintegratione nihil pereat.« Quod quidem illaesa fide indulgeri posse Afri catholici in epistola, quae collationis Carthaginensis cognitioni 1, cap. 16, inserta est, hac ratione probant: »Neque enim in eis divinae sacramenta veritatis, sed commenta humani detestamur erroris; quibus sublatis, fraternum pectus amplectimur Christiana nobis charitate conjunctum.« Eamdem rationem pluribus [Col. 0035D] explicat et illustrat Anastasius II, papa, scribens ad Anastasium imp., n. 8. Ubi in antecessum praemonemus, quam frustra idem Anastasius papa apud Hincmarum, tom. II, pag. 278, sacris canonibus et decretis decessorum non convenire atque concordare idcirco dicatur, quod ordinatos ab Acacio damnato in suis ordinibus recipere non detrectaret; cum illum ea in re, et decessorum suorum Melchiadis ac Felicis, et Afrorum decretis obsecutum esse palam sit.

9. Tertium imitati sunt Africani episcopi, per epistolam, quae collationis Carthag. cognit. I, cap. 16, inserta est, quaeque apud Augustinum exstat epist. 128, Donatistis pollicentes, eos a se, si convicti ad [Col. 0036A] unitatem redierint, sic recipiendos esse, »ut non solum viam salutis inveniant, sed nec honorem episcopatus amittant. Poterit quippe, inquiunt, unusquisque nostrum, honoris sibi socio copulato, vicissim sedere eminentius, sicut peregrino episcopo juxta considente collega. Hoc cum alternis basilicis utrisque conceditur, uterque ab alterutro, mutuo honore praevenitur: quia ubi praeceptio charitatis dilataverit corda, possessio pacis non fit angusta; ut uno eorum defuncto deinceps jam singulis singuli pristino more succedant. Nec novum aliquid fiet: nam hoc ab ipsius separationis exordio, in eis qui damnato nefariae discissionis errore unitatis dulcedinem vel sero sapuerunt, catholica dilectio custodivit.«

10. Istud porro de duobus episcopis in una ecclesia [Col. 0036B] simul relinquendis consilium primum Arelatensis synodi charitate inventum atque auctoritate fultum Tillemontius, tom. VI, pag. 49, existimat. Nec aliam affert opinionis suae rationem, nisi quod Romano in concilio aliud circa eosdem episcopos a Melchiade et sociis decretum fuit. Verum cum horum sententia neque ab Optato, neque ab Augustino, neque ab ullo alio integra transmissa fuerit, affirmari certo nequit, illud alterum, quod Afri »ab ipsius separationis exordio« apud se custoditum esse testantur, in illa sententia minime fuisse propositum. Potuit enim fieri, ut Romana synodus, cui Melchiades praeerat, non unam in ecclesiis, in quibus duo essent episcopi, componendae pacis viam panderet. Hoc certe ab iisdem Afris factum legimus, [Col. 0036C] qui cum unius ecclesiae curam duobus episcopis simul permittendam proposuissent, hoc alterum de duobus amovendis statim subjiciunt: »Aut si forte Christiani populi singulis delectantur episcopis, et duorum consortium, inusitata rerum facie, tolerare non possunt: utrique de medio secedamus, et ecclesiis, in singulis damnata schismatis causa, in unitate pacifica constitutis, ab his qui singuli in ecclesiis singulis invenientur, unitati factae per loca necessaria constituantur episcopi.« Quae verba Augustinus in Breviculo, coll. primae diei, cap. 5, sic summatim reddit, pactum esse a catholicis docens, ut »si plebes duos in una ecclesia episcopos ferre non possent, utrisque de medio recedentibus, singuli constituerentur episcopi, ab eis episcopis ordinandi, qui in suis [Col. 0036D] plebibus singuli invenirentur.« Et iis quidem novi hujus temperamenti ante Arelatensem synodum, si rem ex ordine narrat Optatus, jam praeluxerat exemplum: cum Carthaginem missi sint Eunomius et Olympius, qui duobus inde amotis, unum ordinarent.

11. Nempe Optatus verbis, quibus Melchiadis judicium clausum est, relatis proxime subjicit: »Sufficit ergo et Donatum tot sententiis percussum esse, et Caecilianum tanto judicio esse purgatum. Et tamen Donatus appellandum esse ab episcopis credidit.« Ubi si appellatio a Melchiadis sententia indicatur, ad eamdem attinere videtur, quod idem Optatus subnectit: »Ad quam appellationem Constantinus imperator sic respondit: O rabida furoris audacia! Sicut in [Col. 0037A] causis Gentilium fieri assolet, appellationem interposuerunt. Eodem tempore idem Donatus petiit, ut ei reverti licuisset (ita ms. German.), nec ad Carthaginem accederet. Tunc a Filumino suffragatore suggestum est, ut bono pacis Caecilianus Brixiae retineretur: et factum est. Tunc duo episcopi ad Africam missi sunt, Eunomius et Olympius: ut remotis duobus unum ordinarent. Venerunt et apud Carthaginem: fuerunt per dies 40, ut pronuntiarent ubi esset catholica. Hoc seditiosa pars Donati fieri passa non est. De studio partium strepitus quotidiani sunt habiti. Novissima sententia eorumdem episcoporum Eunomii et Olympii talis legitur, ut dicerent illam esse catholicam, quae esset in toto orbe terrarum, et sententiam decem et novem episcoporum (hoc est [Col. 0037B] Melchiadis et sociorum), jam dudum datam non posse dissolvi.« Sed appellationem ab Optato notari, quae Arelatense concilium excepit, et ad id, quod post idem concilium contigit, reliquam narrationem pertinere hinc plane nobis est persuasum: 1o quod superiora Constantini verba, »O rabida furoris audacia! Sicut in causis Gentilium, etc.,« ex Imperatoris hujus epistola ad episcopos qui Arelate convenerant (apud Lab., tom. I Concil., pag. 1431, d. c.) descripta sint: deinde quod Augustinus, epist. 43, n. 20, Arelatensis concilii judicium et ab eo appellationem, necnon aequam Imperatoris indignationem hoc ordine perstringat: »Neque enim ausus est christianus imperator sic eorum tumultuosas et fallaces querelas suscipere, ut de judicio episcoporum, [Col. 0037C] qui Romae sederant, ipse judicaret; sed alios, ut dixi, episcopos dedit, a quibus tamen illi ad ipsum rursum Imperatorem provocare maluerunt: qua in re illos quemadmodum detestetur audistis.« Postremo quod Optatus Melchiadis et sociorum adversus Donatum sententiam non ut recens, sed ut jam dudum prolatam commemoret. Sed et illud observatione dignum, ut cum post Arelatense concilium Eunomius et Olympius Carthaginem ad sedandos Donatistarum tumultus missi fuerint, nulla hujus concilii mentione facta,« sententiam decem et novem episcoporum (Melchiade praeside) jam dudum datam non posse dissolvi« pronuntiarint. Unde id, quod Carthagine gesserunt, non tam ex Arelatensis concilii, quam ex Melchiadis sententia gessisse merito videantur.

[Col. 0037D] 12. Uno verbo Melchiades ea sententia, quam laudat Augustinus, unitatis resarciendae viam praemonstravit: adeo ut diversos illos modos, quibus Afri catholici schismaticos sibi conciliare et ad concordiam revocare, sive in collatione, sive ante, tentarunt, spectare liceat veluti diversos aditus pacificae ejus viae, quam Melchiades illis aperuerat. Ipse clericis et episcopis a schismate recedentibus gradus et honores suos per indulgentiam servando, gravissimum restaurandae pacis removit impedimentum. Deinde vero Afri pacem hac via initam, variis modis, qui ab illa non recedebant, coagmentare, prout tempus exigebat, studuerunt. Qua de re vide et Codicem canonum eccl. Afric., c. 117 et 118.

[Col. 0038A] 13. Unum adhuc, unde disciplina ecclesiastica illustratur, circa sententiam Melchiadis ab Augustino superius laudatam, observandum restat: quod videlicet in quibuscumque locis duo essent episcopi ita eum confirmari voluit qui fuisset prior ordinatus,« ut tamen »alteri eorum plebs alia regenda committeretur.« Cui judicio in Carthaginensi collatione, cogn. I, cap. 16, congruentes Afri, ubi non unus tantum, sed et ambo episcopi, postulante populo, removendi sunt, singulis singulas ecclesias tribuendas esse decernunt. Ideo vero istud observatu dignum puto, quia effluxisse hinc videtur mos subinde usitatus, episcopos qui a propriis plebibus aut non admissi aut expulsi sunt, ad alias ecclesias tranferendi. Inde sane nihil praeter antiquam disciplinam commisisse [Col. 0038B] comprobantur, sive Leonis decessor Xystus III, epist. 8, cum Perigenem Patrensibus ordinatum episcopum, sed ab his recusatum, Corinthiis praeficiendum curavit; sive ejusdem Leonis successor Hilarius, ubi Hermen, qui se a Biterrensibus exclusum dicebat, Narbonensibus praeesse permisit (Hilar., ep. 8), seu Joannes III, cum Joanni Alexandrino episcopo e propria civitatate expulso Nolanam ecclesiam regendam tradidit (Liberat., c. 18). Ea ipsa ratione excusator quoque migratio Aprunculi, qui, uti Gregorius Turonensis, lib. II de Gestis Francorum, c. 23, et Baronius, ad annum 484, referunt, »Lingonicae civitatis episcopus, apud Burgundiones coepit haberi suspectus: cumque odium de die in diem cresceret, jussum est ut clam gladio feriretur. Quo [Col. 0038C] ad eum perlato nuntio, nocte a castro Divionensi per murum demissus, Arvernos advenit, ibique juxta verbum Domini . . . undecimus datur episcopus.«



§ V.---Melchiadis judicium Donastistae antiqui respuunt, eumque postmodum traditionis librorum recentiores falso accusant.

14. Quantumvis moderata fuerit Melchiadis sententia, Donatistis tamen non placuit. Hi quippe de episcoporum judicio, in quo victi fuerant, statim murmurare, atque precibus Constantino oblatis expostulare coeperunt. An haec eorum expostulatio appellationis nomine donanda sit, necne, inter eruditos disceptatur. Inter eos tamen convenit schismaticos illos Melchiadis judicio non stetisse, judices allos a [Col. 0038D] Constantino flagitasse, idque ab illis inique fuisse postulatum. Obtendebant nimirum, paucos admodum episcopos sententiam tulisse, qui nec omnibus quae prius inquiri oportebat diligenter excussis, ad depromendum judicium properanter accessissent. Hanc unam rationem illi tunc praetexebant, ut Romanae synodi judicium detrectarent: nec aliam memorat Constantinus in ea epistola, qua plurimos ex diversis ac prope infinitis locis episcopos in urbem Arelatensem convenire ejusdem causae finiendae gratia praecipiebat (August., epist. 105, n. 8; Optat., lib. I; Constantinus, apud Euseb. t. X, c. 5). Ex quo colligitur Donatistis non solum ante concilium Romanum, sed et post, toto scilicet intervallo illo quod inter hoc [Col. 0039A] atque Arelatense concilium intercessit, minime venisse in mentem, ut Melchiadem crimine traditionis sacrorum librorum arguerent.

15. Id vero postmodum commenti, non Melchiadem solum, sed etiam Marcellinum, Marcellum atque Silvestrum ejusdem criminis postularunt. Ex quo et hanc calumniam ab eis ante Silvestri papae tempora excogitatam non fuisse haud temere suspicemur. Quamvis enim hoc nefas a Marcello, Melchiade, Silvestro, cum adhuc Marcellini presbyteri essent, perpetratum fuisse dixerint: nemo tamen non videt hoc eos, ut apostolicae sedi odium atque invidiam facerent, ejusque adversus se auctoritatem declinarent, excogitasse; adeoque et postquam Marcellus, Melchiades ac Silvester ejusdem sedis dignitate decorati [Col. 0039B] jam fuissent.

16. Immo ex Augustini verbis in breviculo collationis cum Donatistis, cap. 18, intelligitur, Donatistas in collatione Carthaginensi primum id criminis Melchiadi imposuisse. »Cum enim eos compulisset Cognitor,« inquit Augustinus, »ut contra concilium judiciumque Melchiadis, quo Caecilianus purgatus atque absolutus legebatur, si haberent aliquid, dicerent; tunc Donatistae ipsum Melchiadem coeperunt traditionis arguere, et dicere majores suos propterea illius judicium refugisse.« Istud affirmantes mendacii convincere difficile admodum non erat: siquidem majores illorum Melchiadis judicio stare detrectantes, nihil umquam hujusmodi in precibus suis praetexuisse deprehenduntur. Verum quia rem non [Col. 0039C] Cognitori solum, sed et ipsis Catholicis inauditam objiciebant; ideo »facto judice intento, utrumne de traditionis crimine aliquod judicium vel publicum vel ecclesiasticum proferretur, ipsisque Catholicis id ut probaretur exspectantibus et exigentibus, legerunt Donatistae gesta quaedam prolixissima apud praefectum, ubi nec praefectus ipse cujusmodi esset apparebat, nec locus legebatur ubi haec agebantur: sed gesta ipsa multos multa ecclesiastica tradentes longissima recitatione sonuerunt, ubi nomen Melchiadis omnino non sonuit. Quibus peractis,« miratus est »Cognitor aliud promissum, et aliud recitatum.« Exinde recitarunt alia gesta, in quibus Melchiades legebatur diaconos Stratonem et Cassianum misisse, ut loca Christianis tempore persecutionis [Col. 0039D] ablata jussu imperatoris reciperent. »Et cum his quoque gestis nullum Melchiadis crimen et Cognitori et Catholicis defensoribus appareret, dixerunt Donatistae, Stratonem diaconum, quem cum aliis ad recipienda loca ecclesiastica miserat, superioribus gestis recitatum esse traditorem: et ideo volebant etiam Melchiadem crimine traditionis adspergere, quod diacono illo non degradato uteretur.« At rogati »utrum saltem in illis traditionis gestis esset expressum, quod Straton diaconus fuerit,« ne id quidem probare valuerunt. Respondebant praeterea catholici, etiamsi Straton traditor diaconus appellatus fuisset, non inde sequi, ut is fuerit quo postea Melchiades usus est: cum fieri potuerit, ut [Col. 0040A] quemadmodum inter apostolos duo Jacobi duoque Judae, et apud ipsos schismaticos duo Donati, Casensis et Carthaginensis; ita et inter Romanos diaconos duo Stratones simul exstiterint (Aug., Brevic. diei tertiae: collat. cum Donat., cap. 18, n. 34). »Illud quoque additum est a Catholicis, quia etsi demonstraretur, quod omnino non demonstrabatur, eumdem Stratonem diaconum tradidisse, quem postea Melchiades ad recipienda loca ecclesiastica cum aliis diaconis misit, non continuo Melchiadem isto crimine adspergi, quem potuit persecutio longe facere absentem, ut hoc omnino nesciret, eumque innocentem putaret, quem nemo reum accusando monstraret.« (Ibid., n. 35.) Postremo cum ad calumniosam Melchiadis criminationem redire conarentur [Col. 0040B] Donastitae, Cognitoris interlocutione ab ea sunt depulsi.

17. Neque tamen propterea quieverunt. Nam et post collationem Carthaginensem inde Melchiadem calumniandi ansam arripuerunt, quod Cassiani nomen et in diaconis ipsius, et in illis gestis ubi facta traditio recitata est, reperiebatur (Augustin. Brevic. coll., n. 36). Sed haec Donastistarum pertinacia et varii conatus ut unum infamarent Melchiadem, cum caeteris parcerent Romani concilii judicibus, argumento sunt, quam gravem quamque sibi incommodam sentirent illius auctoritatem. Neque aliud quidquam tot tamque iniquis molitionibus profecere, nisi ut Melchiadis moderationem, aequitatem, integritatem atque innocentiam vitae patefacerent. Eos enim quod in ipso reprehenderent prorsus defecerit necesse [Col. 0040C] est, qui calumniam ei undequaque struere connitentes, illius occasionem in diaconis ipsius, seu potius in similitudinibus nominum diaconis ipsius communium, quaerere coacti sunt. Ipsi vero quanto essent furore correpti, prodiderunt, cum judicio, in quo accusatores ac testes una cum accusatis praesentes auditi, et ei quidem a judicibus quos ipsi expetierant, quibusque praesul aequissimus atque omnium episcoporum princeps praesidebat, prolato stare nolentes, Imperatorem appellare maluerunt. His religiosior Constantinus eorum appellationem molestissime tulit: sed paulo indulgentior quam par esset, dum audaciam non comprimit, gravibus Ecclesiae malis locum et occasionem praebuit. Quamvis autem appellantibus aliud Arelatense judicium dederit, [Col. 0040D] hoc tamen, teste Augustino, epist. 43, olim 162, n. 20, dedit, »non quia jam necesse erat, sed eorum perversitatibus cedens, et omni modo cupiens tantam impudentiam cohibere.« Nec prohibuit hujusmodi appellatio, quominus, uti jam exposuimus, episcopi Eunomius et Olympius, in Africam pro componendis Carthaginensis ecclesiae rebus missi, postmodum pronuntiarint, »sententiam decem et novem episcoporum jam dudum datam dissolvi non posse« (Optat., lib. I).



§ VI.---De decretis Melchiadi papae attributis.

18. Duas Melchiadi supposuit Isidorus Mercator epistolas, unam ad Leontium ac caeteros Hispaniarum [Col. 0041A] episcopos, alteram de primitiva Ecclesia et de Constantini erga eam Munificentia inscriptam. Utramque ut pote non plus momenti quam authentiae habentem, hic excudere consulto negleximus.

19. In Pontificali libro eidem papae duo adscribuntur decreta: primum quo sancitur, »Ne ulla ratione die Dominica aut quinta feria jejunium quis fidelium ageret: quia eos dies pagani quasi sacrum jejunium celebrant.« Cui decreto in eodem Pontificali libro proxime subjicitur, »Et Manichaei inventi sunt in urbe Roma ab eodem.«

20. Verum hoc decretum Melchiadi falso adscribi duplici ratione liquet: primo quidem quia etiam ante hujus papae tempora fidelibus interdictum fuit die Dominica jejunium: deinde quia ut interdiceretur, [Col. 0041B] non ea causa fuit, quod illa die pagani seu gentiles quasi sacrum jejunium agerent; sed quia christiani jejunium ei diei minime congruere censuerunt, qua Christus Ecclesiam resurrectione sua laetificavit. Quod autem sibi cavendum didicerant ipso usu et traditione, quae diem Dominicum festive agendum esse docet, majori religione cavere tum coeperunt, cum Manichaeos, non paganos, hoc die veluti sacrum jejunium agere coeperunt. Ne vero id gratis dicere videamur, utrumque paucis comprobandum est.

21. Ante Melchiadis aevum scripsit Tertullianus lib. de Corona, c. 3: »Die Dominico jejunium nefas ducimus.« Legitur et ad calcem libri V apostolicarum Constitutionum: »Reus enim erit peccati, qui Dominico die jejunaverit, cum sit dies resurrectionis.« [Col. 0041C] Nulla hic alia ratio subjicitur. Sed subinde Augustinus, epist. 36, ad Casulanum, c. 12, n. 27, dicens: »Die Dominico jejunare scandalum est magnum,« hanc novam addidit causam: »maxime posteaquam innotuit detestabilis multumque fidei apostolicae Scripturisque divinis apertissime contraria haeresis Manichaeorum, qui suis auditoribus ad jejunandum istum tamquam constituerunt legitimum diem. Per quod factum est, ut jejunium diei Dominici horribilius haberetur.« Et n. 29, ne quis Dominico die celebret jujunium, tunc praesertim cavendum docet, »posteaquam haeretici, maxime impiissimi Manichaei, jejunia diei Dominici non aliqua necessitate occurente peragere, sed quasi sacra solemnitate statuta dogmatizare coeperunt.« De [Col. 0041D] iisdem haereticis istud quoque Leo papa, epist. 17, ad Turibium, cap. 4, testatur: »Sicut in nostro examine detecti atque convicti sunt, Dominicum diem, quem nobis Salvatoris nostri resurrectio consecravit, exigunt in moerore jejunii.« Quocirca in libro Pontificali nihil absurdi videretur, si dictum esset: »Manichaei a Melchiade inventi sunt in urbe Roma. Tum is papa constituit, ne ulla ratione die Dominica jejunium quis fidelium ageret: quia hunc diem haeretici illi quasi sacrum jejunium celebrant.« Mercator tamen, librum Pontificalem nequaquam corrigens, sed eum de more imitatus. Melchiadem sic decernentem inducit: »Jejunium vero Dominici diei et quintae feriae nemo celebrare debet: ut inter jejunium [Col. 0042A] christianorum et gentilium, veraciter credentium atque infidelium et haereticorum vera et non falsa discretio habeatur.«

22. Circa Nicaeni concilii tempus multa Manichaeorum placitis affinia gerebat ac docebat Eustathius quidam, adversus quem Gangrensis synodus congregata can. 18 ex interpretatione Dionysii Exigui statuit: »Si quis propter continentiam, quae putatur, aut contumaciam in die Dominico jejunat, anathema sit.« Ubi hoc concilium, sicut et Caesaraugustanum adversus Priscillianistas, etiam Manichaeos dici solitos, anno 381 celebratum, dum can. 2 prohibet, »ne quis jejunet die Dominica, causa temporis aut persuasionis aut superstitionis,« jejunium etiam die Dominico, modo absit superstitionis causa, permittere [Col. 0042B] quodam modo videntur. Et Hieronymus quidem, epist. 28, ad Lucinium scribit: »Utinam omni tempore jejunare possimus: quod in Actibus Apostolorum (ut etiam Augustinus epist. 36, n. 28, observavit) diebus Pentecostes et die Dominico apostolum Paulum et cum eo credentes fecisse legimus.« Ne hinc tamen Ecclesiae morem ac legem improbare videatur, mox dictum temperans addit: »Nec hoc dico, quod Dominicis diebus jejunandum putem.«

23. Haec autem lex, Epiphanio teste (Epiph., Expos. fid., n. 22), religiose adeo servabatur, ut ii etiam, qui summo pietatis studio perpetua sibi jejunia imponebant, solos Dominicos ac Pentecostes dies exciperent: »Namque, inquit, Dominicas omnes festas hilaresque sanxit Ecclesia, nec ulla jejunia celebrat. [Col. 0042C] Absurdum est enim jejunare Dominica die . . . Nec ipsius quidem Quadragesimae Dominicis jejunare solet Ecclesia.« Contra idem sanctus, haer. 75, n. 3, Aerianos merito reprehendit, quod stulta libertatis ostentatione, »Dominica die potius jejunare affectent, quarta vero et sexta feria vescantur.« Neque minus vani nostra aetate heterodoxi, qui christianam ponunt libertatem in contemnendis abstinentiae jejuniorumque legibus, quas a Christo ejusque Apostolis edocta Ecclesia sapienter instituit. Ipsa est, quae dum fideles ad jejunandum vel adhortationibus vel praeceptis excitavit, semper excepit Dominicum diem, non ut eos a gentilibus secerneret, sed ut resurrectionis dominicae diem numquam non festive celebrandum doceret. Falso igitur Melchiades, ne quis Dominico [Col. 0042D] die jejunium ageret, decrevisse ponitur. Neque minus falso idem de feria quinta constituisse in libro Pontificali narratur.

24. Numquam ea fuit christianorum erga feriam quintam religio, qua hoc die jejunare prohiberentur. Tantum invaluit mos, ut cum alii feriis quarta et sexta, alii sexta et sabbato jejunarent, plerique feria quinta, quae diebus illis jejunio consecratis vicina est, sibi a jejunio abstinendum censerent. Hinc apostolicae constitutiones (lib. V, c. 24) ab hypocritarum, qui singularia semper affectant, more nos dehortantes praecipiunt: »Jejunia vero nostra ne sint cum hypocritis communia; jejunant enim secunda feria et quinta.« Et Augustinus, epist. 36, Romani [Col. 0043A] cujusdam, qui hebdomadae cujusque sex diebus jejunandum esse contendebat, scriptum refellens, num. 9 ait: »Apud Romanos omnibus istis sex diebus, praeter paucissimos clericos aut monachos, quotusquisque invenitur, qui frequentet quotidiana jejunia? maxime quia ibi jejunandum quinta feria non videtur.« Unde colligere est, Romae quidem vulgarem obtinuisse opinionem, qua feria quinta non jejunandum esse putaretur, sed nullam ea de re legem exstitisse, immo Augustini aevo ibi a nonnullis tum monachis tum clericis cum laude celebrata esse quotidiana sex dierum jejunia.

25. Certe non modo ex Cassiano, coll. 21, c. 24, sed ex Gregorio papa constat, etiam Romae quintis Quadragesimae feriis intermissa non fuisse jejunia. Sic porro Gregorius homil. 16, in Evangel., loquitur: [Col. 0043B] »Sex hebdomadae veniunt, quarum videlicet dies quadraginta duo fiunt, ex quibus, dum sex dies Dominici abstinentiae subtrahuntur, non plus in abstinentia, quam sex et triginta remanent.« Ibi enim abstinentiae nomen pro jejunio usurpari nemo non videt: cum ideo sex subtrahantur Dominici dies, non quia iis diebus carnis abstinentia, sed quia jejunium intermittatur. Quocirca Gregorius horum triginta sex dierum jejunio anni nostri decimas offerre nos Deo docet. Hinc luculenter confutatur quod Walafridus Strabo cap. 20, et ex eo Micrologus cap. 50, libro Pontificali atque spuria Melchiadis epistola decepti scribunt: »Melchiades Romae praesulatum agens, statuit ut nulla ratione Dominica aut quinta feria jejunium quis [Col. 0043C] fidelium ageret. Pagani enim his diebus quasi jejunia frequentabant. Ideo B. Gregorius in dispositione officiorum anni, infra quadragesimam, quintam feriam vacantem demisit; ut quia festiva erat veluti Dominica, etiam officio diei Dominicae celebris haberetur. Quae quinta feria quoniam postmodum coepit ut caeterae, jejuniis applicari; Gregorius junior statuit eam Missis et orationibus esse solemnem.« Istud porro aiunt, vita fulti Gregorii II, qui junior appellari tum solebat, ubi apud Anastasium legimus: »Hic quadragesimali tempore, ut in quinta feria jejunium, atque Missarum celebritas fieret in ecclesiis, quod non agebatur, instituit.« Sed et hoc loco convincuntur Walafridus ac Micrologus ex praeconcepta opinione potius, quam ulla auctoritate dixisse feria quinta Missam e Dominica fuisse repetitam; cum hoc [Col. 0043D] die, nullam ante Gregorium II, agi consuevisse istinc doceamur. Ita error errorem facile parit.

26. Ad jejunium quod attinet, nullam S. Benedictus noverat legem, quae illud feria quinta servari prohiberet. Quippe regulae suae capite 41 continuum ad sanctum usque Pascha jejunium praescribens, feriam quintam non excipit. S. Isidorus Hispalensis, Reg. cap. 10, quotidiana per totum annum jejunia, solis Dominicis exceptis, ad imitationem patrum permittit. Postea quidem Magistri Regula, cap. 27, 28 et 53, feriis quintis jejunium remisit; sed ab hac remissione quintas quadragesimae ferias excipi voluit. Neque vero praedictae remissionis hanc dedit rationem, quia [Col. 0044A] feria quinta solemne apud paganos jejunium sit, sed »quia adscensa Domini ipso die omni anno occurrit,« hoc est quia eum diem Dominus suo in coelum adscensu consecravit. Sane ab hoc die moerori ac jejuniis consecrando, procul aberant pagani, quibus eumdem in honore Jovis festivum agere solemne erat. Quocirca christianos quosdam, quos ad perversam eorum imitationem diabolus seduxerat, Caesarius Arelatensis episcopus, apud Augustinum, append. t. V, serm. 265, n. 5, vehementer corripit his verbis: »Quia audivimus quod aliquos viros vel mulieres ita diabolus circumveniat, ut quinta feria nec viri opera faciant, nec mulieres lanificium, coram Deo et sanctis angelis contestamur, quia quicumque hoc observare voluerint, nisi per prolixam [Col. 0044B] et duram poenitentiam tale sacrilegium emendaverint, etc.« Eamdem rem concilium Narbonense, anno 589 habitum, quam indigne ferret, can. 15, aperuit his verbis: »Ad nos pervenit, quosdam de populis catholicae fidei exsecrabili ritu diem quintam feriam, qui et dicitur Jovis, multos excolere, et operationem non facere. Quam rem pro Dei timore exsecrantes, etc.« Neque vero Patribus tantopere displicuit ille mos nisi quia ab impia gentilium superstitione derivatus esset. Ad eum igitur abolendum, feria quinta potius jejunia indicenda erant, quomodo iisdem temporibus in kalendis Januariis eamdem ob causam factum est, quam prohibenda.

27. Decretum alterum in libro Pontificali expressum est in hunc modum: »Hic fecit ut oblationes [Col. 0044C] consecratae per ecclesias ex consecratu episcopi diregerentur, quod declaratur fermentum.« Cui decreto simile est illud quod idem liber Siricio attribuit: »Hic constituit, ut nullus presbyter Missas celebraret per hebdomadam, nisi consecratum episcopi loci designati susciperet declaratum, quod nominatur fermentum.« Quamquam in Bollandiano libri Pontificalis exemplari, ut et in Fossatensi, nunc Colbertino, idem Siricii decretum simpliciter ita effertur: »Constituit ut sine consecrato episcopi, loci cujuslibet presbyteris non liceret consecrari.« Ubi nisi legamus consecrare, hoc decretum ad presbyterorum consecrationem referendum videbitur: quod aliquando factum esse ignoramus. Hoc tantum novimus olim nonnullis in ecclesiis usu receptum fuisse, [Col. 0044D] ut presbyteri post ordinationem suam ab episcopo suo Dominici corporis acciperent portiones, de quibus certo dierum numero communionem perciperent. Quocirca in antiquo Pontificali Suessionensi apud nostrum Edmundum Martene, de antiq. Eccl. Rit., t. II, p. 322, istud edicitur: »Debent presbyteri portiones Dominici corporis ab episcopo accipere, de quibus percipiant communionem per quadraginta dies.« Et in antiquo Ordine Romano novitiis presbyteris praescribitur, ut ex data sibi oblata consecrata communicent usque septem dies. Verum, ex auctioribus libri Pontificalis codicibus, corrigendi videntur Bollandianus atque Fossatensis adeo ut in eis legatur consecrare, non consecrari, [Col. 0045A] idque de consecratione eucharistiae seu Missarum celebratione intelligatur. Sed neque hinc conficitur, oblationis ab episcopo consecratae portiones per ecclesias ac titulos mittendi morem falso ad Melchiadem dem ut ad ejus auctorem referri: cum in eodem libro Romani pontifices id interdum constituisse dicantur, non quod instituerint primi, sed quod dumtaxat confirmarint. Nam ut a Siricio non recedamus, secundum hunc librum, »constituit haereticos sub manus impositione recipi et reconciliari,« quia epist. 1, ad Himer., cap. 1, confirmat, quod jam Stephanus traditionis auctoritate vindicarat.

28. Ut ut est, praedictum fermenti per ecclesias mittendi usum Innocentio antiquiorem esse constat ex his quae idem papa epist. 25, ad Decentium, n. 8, [Col. 0045B] scribit: »De fermento vero, quod die Dominico per titulos mittimus, superflue nos consulere voluisti: cum omnes ecclesiae nostrae intra civitatem sint constitutae. Quarum presbyteri, quia die ipsa propter plebem sibi creditam nobiscum convenire non possunt, idcirco fermentum a nobis confectum per acolythos accipiunt, ut se a nostra communione, maxime illa die, non judicent separatos. Quod per parochias (extra urbem constitutas) fieri debere non puto: [Col. 0046A] quia nec longe portanda sunt sacramenta. Nec nos per coemeteria diversa constitutis presbyteris destinamus.« Unde apparet id, quod in libro Pontificali dicitur: »cujuslibet loci presbyteris, nisi consecratum episcopi susceperint, per hebdomadam,« Missas celebrare seu consecrare non licere, minime accuratum esse; cum hoc non de quibuslibet, sed tantum de presbyteris in urbe constitutis, et quidem sola die Dominica, decretum sit. Praeterea hunc usum ideo, ut presbyterorum cum episcopo suo communionis indicium esset, inductum esse Innocentius palam indicat. Hinc eucharistia sic missa cur fermenti nomine donata sit, satis intelligitur. Fermenti quippe vicem gerebat, quatenus ecclesias ad quas mittebatur, sicut fermentum massam cui commiscetur, [Col. 0046B] cum episcopo suo in uno Christi corpore copulabat atque uniebat. Porro istam oblationis ab episcopis consecratae particulam a presbyteris in calicem tunc missam esse, cum in Missa dicebant: »Pax Domini sit semper vobiscum,« hoc est, eo ipso tempore, quo etiam nunc hostiae consecratae minor particula in calicem a presbyteris demittitur, ex antiquis glossis in Decretales a Mabillonio nostro, Analect. t. IV, pag. 60, citatis comperimus.




[Col. 0045]
RHETICII, EPISCOPI AEDUENSIS, DICTUM DE BAPTISMO. (C,S)

[Col. 0045B] Rheticium (inquit S. Augustinus), ab Augustoduno episcopum, magnae fuisse auctoritatis in Ecclesia tempore episcopatus sui, gesta illa ecclesiastica, [Col. 0045C] nobis indicant, quando in urbe Roma, Melchiade apostolicae sedis episcopo praesidente, cum aliis judex interfuit, Donatumque damnavit, qui prior auctor Donatistarum schismatis fuit, et Caecilianum, [Col. 0046B] episcopum Ecclesiae Carthaginensis, absolvit. Is, cum de baptismo ageret, ita locutus est:

»Hanc igitur principalem esse in Ecclesia indulgentiam [Col. 0046C] neminem praeterit, in qua antiqui criminis omne pondus exponimus, et ignorantiae nostrae facinora prisca debemus, ubi et veterem hominem cum ingenitis sceleribus exuimus.«



[CARMEN DE LAUDIBUS DOMINI.]




[Col. 0045]
ANONYMI CARMEN DE LAUDIBUS DOMINI. (C,S)


   [Col. 0045D] Quis queritur sera virtutis dote juvari?
Quis promissa Dei lento procedere passu?
Quis fine humano metitur judicis urnam
Perpetui, tardumque putat quod saecula debent
Accelerare diem, meritis qui praemia reddat?
Nobilis ingenti testatur gloria facto.
Nam qua stagnanti praelabitur agmine ripas
Tardus Arar, pigrumque diu vix explicat amnem,
Qua fratrum Rheno progignitur Hedua pubes.
[Col. 0046D] Conjugium memini [a 1Kb] summa pietate fideque:
Lex divina tamen meritum cumulabat amoris.
Et votum ambobus, socium praecedere morte,
Moerorique pio curam mandare sepulcri:
Sed prior uxorem decreti pagina legit.
   Tunc vir sollicitus largo jubet ore cavari,
Post mortem fiunt quae membris hospita saxa:
Suscipies veniens, aeternaque foedera junges;
Ut quos viventes tenuisset lectulus idem,
[Col. 0047A] Post praecepta Dei, bustum commune levaret.
Sensit vota sui conjux praesaga mariti,
Magnaque temporibus tribuit miracula castis.
Nam cum defunctis jungantur brachia membris,
Et repetita manus constringat vincula trunco,
Ne quibus humanae complentur munera vitae,
Accidat informis fluitatio dissociatis.
Immensum dictu, quo tempore vita peracta est,
Jungendus sociae prospecta sede maritus.
   Postquam morte viri reserata est janua leti,
Horrendumque larem jam lux ingrata retexit:
Depraensa est laevam protendens femina palmam,
Invitans socium gestu viventis amoris.
Quis dedit affectum tumulo? quis vincula solvit?
Unde sepulta videt venturae conjugis umbram?
   [Col. 0047B] Tu facis haec, tu Christe Deus, tua signa moventur,
Paulatimque doces sopita resurgere membra:
Tu quem venturum sancti cecinere prophetae,
Incorrupta Dei soboles, rectorque regentis,
Quo sine nil magnum genitor deliberat ingens.
Cujus ad imperium certis mare constitit oris,
Nec licet immenso terris excurrere ponto,
Planaque montanos includunt littora fluctus:
Qui vario stabilem dotasti munere terram
In nostros usus, largus pietate paterna.
Te vade, mortales committunt semina sulcis,
Et novus arenti procedit cespite partus.
Tu manare jubes secundo nectare vites:
Tu gratos epulis hominum, medicosque saluti
Arboribus succos: tu trudis dulcia mella.
[Col. 0047C] Tu servire jubes homini genus omne animantum,
Insuper et gravibus lucos curvescere pomis,
Atque novos reditus nullo de semine nasci.
Tu varios amnes nostro prodesse labori,
Et renovare sacris benedictum fontibus aevum.
Te duce velivolis patuerunt aequora rostris,
Divisosque fretis lustravit navita portus.
   Tu postquam certis sunt acta elementa figuris,
Ne torpere rudi coelestis machina vultu
Inciperet, vario signasti munere mundum:
Et quidquid coelo radiat, tua dextera finxit.
His aulam Domini placuit contexere signis.
Jam freta ne nullis agerentur inhospita terris,
Assiduumque alacer numeraret navita portum:
Crebra satis tumido defigitur insula ponto;
[Col. 0047D] Nec tamen insano metuit circumdata fluctu,
Exiguoque fretis innitens orbe resistit,
Te duce confidens; cujus venerabile pactum
Nexum lege pari summumque imumque peraequat,
Nec sinit impositos quoquam transcendere fines.
Ac ne plana nimis tellus vel nuda jaceret,
Vitibus aptandos jussisti assurgere colles
Grandibus, et largos umbracula texere lucos.
Tum ne vastus agat silvis torpentibus horror,
Innumeros fetus proceris tu saltibus addis:
Incola ne nemori, neu desit praeda petenti.
Tum volucres multas, tum mille examina vocum
Mortali harmonia lucis resonare canoris:
Sic annum placuit variis intexere formis,
[Col. 0048A] Et vice jucunda mortalibus addere fructum:
Neu semper prolixa dies nimis ureret orbem,
Neu brevis invisum raperet nascentibus ignem.
Ac ne perpetuo quateret labor omnia nisu,
Dat requiem fessis hominum nox roscida curis:
Utque humana salus securum duceret aevum,
Sponte salutares de cespite surgitis herbae.
Has Pater ipse serit nutu, non vomere dives.
   Non ego ferrato tegerer si viscera muro,
Ferrea vox linguaeque forent mihi mille canenti,
Munera cuncta queam vestrae pietatis obire.
Sed Pater ille tuus secreta in sede locatus,
Nec cuiquam visu facilis, cunctisque tremendus
Te misit Dominum terris vitaeque magistrum.
Et quisquis natum justo veneratur honore,
[Col. 0048B] Ambobus sua vota dicat vitamque perennem.
Tu casti rectique tenax, et flectere leges
Post crimen facilis, si quem vecordia praeceps
Depulit a vobis praescripto limite vitae.
Te genitor nostra, paterentur ut ora tueri,
Induit humana facie membrisque caducis.
Quis tentaret enim fragiles attollere visus,
Si talem trepidis voluisset sistere terris,
Qualis es, ingenti cum torques fulmina dextra,
Praesentemque jubes directa pavescere poenam:
Vel cum placatus, campis sitientibus imbres
Dividis, et dubias sulcis producis aristas?
   Ne tamen insignem res nulla ostenderet ortum,
Virgine conciperis: non sufficit esse pudicam,
Nec quae nupta queat Domino conjungere fratrem,
[Col. 0048C] Ne procul ex utero contagio turpis abesset.
Mox ubi processu felix maturuit aetas,
Indociles animos monitis servare paternis
Aggrederis, rectamque viam labentibus offers.
Atque ut missa Deo penitus praecepta paterent,
Imperium tu morti adimis, morboque soluto
Desperata jubes apprendere munia vitae,
Restituisque diem caecis: et ne quid inausum
Restaret penitus, quod perfidus error obiret,
Indicis sensum tumulis, et condita pridem
Membra jubes iterum superas consurgere in auras,
Agnoscuntque suum dilecta cadavera nomen.
   At postquam legem sectator idoneus hausit,
Ut se mortali coelestis spiritus aula
Exueret, legi intentum quo cuncta doceres
[Col. 0048D] Pro summo toleranda Deo, recteque perennem
Contemptu mortis sibi quemque assumere vitam:
Sic completa ferens genitoris jussa, redisti
Ad summi secreta poli, qua lucidus aether
Pigra vetat proprio succendere nubila coelo.
Atque ut certa foret pereuntis copia turbae,
Quae praecepta Dei miserandis auribus arcet,
Nec nova defunctos jampridem jura tenerent:
Carceris inferni feralia, libera nobis,
Innumeramque jubes tenebris emergere plebem,
His tantum clausis, quos impia vita notarit:
Et loca poenarum venturis dividis umbris,
Quae tibi non credant, vel quae se credere fingant.
   Sancte Deus, summique Dei venerabile pignus,
[Col. 0049A] Ad cujus nomen violenta morte fugatae,
Pectoribus propriis alienaque pectora nactae,
Exclamant, pallentque animae, jussaeque recedunt,
Sicut multa prius de te miracula produnt,
Cum terram coelumque inter suspensa tenentur,
Obstricto per te quia nil permittitur hosti.
   [Col. 0050A] At nunc tu Dominum meritis, pietate parentem,
Imperio facilem, vivendi lege magistrum,
Edictisque parem quae lex tibi condita sancit:
Victorem laetumque pares mihi Constantinum:
Hoc melius fetu, terris nihil ante dedisti,
Nec dabis: exaequent utinam sua pignora patrem!



[PRAEFATIO DE JUDAICA INCREDULITATE.]




[Col. 0049]
CELSI IN ALTERCATIONEM JASONIS ET PAPISCI PRAEFATIO DE JUDAICA INCREDULITATE, AD VIGILIUM EPISCOPUM. [Col. 0049B] [3Kb] (G,S)*

[Col. 0049B] I. Etsi plurimos gentilium scio, Vigili sanctissime, ab ordine atque ratione veritatis aversos, quominus Dominum noscant, caecitate mentis errare; tamen magis Judaicae plebis insaniam novi adversus nomen Domini, pertinaci etiam nunc duritia cordis, ingenita et patrum iniquitate perstare; aversantes veram salutem, nec inquirentes vitae aeternae datorem: ut qui delictis stirpis antiquae sunt pari merito nequitiae genitalis obnoxii, saltem vel sero credentes possint conversi ad Domini timorem satisfactione omni poenitentiae ab iniquitatibus liberari. Sed perstat et durat adhuc, et semper, puto, durabit ad usque progeniem succidaneam innata patrum irreligiosa perfidia; quae adversus odium nominis Domini incredulitatis insania roborata, nec ad [Col. 0049C] agnoscendam veritatem potest corrigi, nec ad timorem Dei ipsius monitis doceri atque suaderi. Cum autem doceat Dominus et ostendat, dicens (Joan., VIII, 12): Ego sum lumen saeculi: qui me secutus fuerit, non ambulabit in tenebris, sed habebit lumen vitae: quae, malum, ratio est, ostensum divinitus vitae lumen omittere, et mentis caecitate malle tenebras mortis eligere, ut ostendat damnationis suae propriae voluntatis libera et illicita perditione, contra Deum etiam illa nolle quae prosunt? Secundum quod et [Col. 0050B] per Domini vocem increpatam Hierusalem, quod colligi noluerit, Deo illam volente colligere, loquitur Spiritus sanctus, et bonitatem Dei manifestat peccatoribus subvenire jugiter velle (Matth., XXIII, 37): Hierusalem, Hierusalem quae interficis prophetas et lapidas eos qui ad te missi sunt, quoties volui colligere filios tuos, sicut gallina colligit filios suos sub axillas, et noluisti? Adeo Dei voce manifeste perfidi populi contumacia denotatur, ut etiam salutem propriam suam semper adversus clementem misericordiam Domini sprevisse doceatur. Inde Propheta benevolentiam Dei, exhortatione praedicationis offerens et insinuans, proclamat et suadet, dicens (Malach. III, 7): Revertimini ad me, et ego revertar ad vos, dicit Dominus. [Col. 0050C] Alius quoque similiter misericordiam Domini sempiternam manere demonstrans, addidit dicens (Ezech., XXXIII, 11): Nolo mortem morientis, quantum ut revertatur et vivat, dicit Dominus.

II. Quid est ergo reverti ad Dominum, quam in Christum credendo, per eum qui est via veniendi ad patrem, Deo reconciliatum posse salvari? Quomodo autem reverti ad Deum possunt, qui ei per quem est agnitio et reversio ad Deum, voluntatem Dei praedicanti credere noluerunt? Aut quomodo Deum satisfactione aliqua placare potuerint, qui eum qui est [Col. 0051A] satisfactio et placatio pro nobis apud Patrem, [Col. 0051A] [3Kb] sacrilega impugnatione persequi maluerunt? Si enim (I Joan., II, I): Advocatum Christum habemus apud Deum Patrem, servare ea quae nos docuit et monuit, quaeque apud Patrem locuturus est, sollicito timore facere debemus. Igitur nos qui mente in Domini metum prona, mandatorum ejus monitis insistimus, et religiosi ac venerabilis cordis fidem et credulitatem de ejus timore concepimus; quid aliud sequi, quid cupere, quid magis velle ac tenere debemus, quam ut omni a nobis mentis antiquae nocte discussa, et caligine vitae prioris abstersa, mandatorum Domini salutarium memores ac vitae aeternae promissa retinentes, ad ejus monita revertamur et in ipsius lumine quod ostendit, firmata credulitate gradiamur? ut qui [Col. 0051B] ignari aliquando salutis futurae, in erroribus implicati vitae prioris ac tenebris aberravimus, illuminati nunc ejus veri luminis claritate, et ostenso nobis atque patefacto melioris vitae limite, Domini mandata sequenda et gerenda teneamus.

III. Hoc lumen nobis vitae salutaris exortum, hoc in reparationem hominis natum de Dei Patris procuratione ac miseratione praesidium, Magi primi ab orientali parte venientes, et stella duce Judaeorum regem palam praescia praedicatione quaerentes, afferentes etiam munera, testificata omnibus inquisitione monstrarunt. Et ne aliquibus quis ille esset, absconsum foret, inventum puerum procidentes genibus adorarunt; sicut testificatur Evangelium, dicens: Cum autem natus esset Jesus in Bethleem Judae in diebus [Col. 0051C] Herodis regis, ecce Magi ab Oriente venerunt in Hierosolymam dicentes: Ubi est qui natus est rex Judaeorum? Vidimus enim stellam ejus in Oriente, et venimus adorare eum (Matth., II, 1): testificantes scilicet veritatem de eo, etiam stellam sibi signum atque indicium nativitatis ipsius esse monstratam; qua indice natum esse illum Magis praedicantibus et affirmantibus, Hierosolymis crederetur. Simeon quoque justus qui in caecitate constitutus, divino monitus oraculo audierat se non ante moriturum quam vidisset Christum; cum in templum, omni populo praesente, infantem secum inferret mater, et in spiritu natum esse Christum sensisset, acceptum in manus puerum vidit; et benedicens Deum, in conspectu et auditu omnium [Col. 0051D] dixit (Luc., II, 29): Nunc dimittis servum tuum Domine, [Col. 0052A] secundum verbum tuum in pace: quoniam viderunt oculi mei salutare tuum. Simeon quod caecus audierat, evidenti veritate perfectum esse annuntiabat; et veritatem quam accepto lumine viderat, benedicendo palam Deum populo praedicabat. Ad hoc enim viderat ut referret, et revelatione sua quod Christus natus fuisset, ostenderet, et perfidi populi initia prima incredulitatis instrueret.

IV. Nec hoc solum testimonium de eo Scripturarum coelestium veritas perhibet, verum et per prophetas ante Spiritus sanctus adventum ejus in hunc mundum futurum, palam mente omnium consciente praedicavit. Nec est obtentus excusationis incredulis, vel ignorasse Dei filium Christum, vel ignorasse Dei filium Christum, vel nescisse futurum Salvatoris adventum; [Col. 0052B] sicut David manifestat, dicens (Psal. XVIII, 3, 6): Dies diei eructat verbum, et nox nocti indicat scientiam. Non sunt sermones nec verba, quorum non audiantur voces eorum. In omnem terram exivit sonus eorum, et trans fines terrae fines eorum. In sole posuit tabernaculum suum: id est, in manifesta luce, palam se ipsum venisse monstravit; et per praedicationem prophetarum quodammodo omnibus suae praesentiae ostensionem comprobavit. Hoc etiam Esaias, per quem Dominus praesentiam suam clara annuntiationis manifestatione monstravit, prophetat et dicit (Isa., III, 6): Ego ipse qui loquebar, veni: id est, qui per prophetas ante adventum meum futurum praelocutus fueram, ipse nunc veni, ut omnibus praesentiam meam ipse ego testis mei manifestem. Quid [Col. 0052C] evidentius? Quid hac luce praeclarius? Quid verius potest dici? Ut ergo oculis quodam modo perspectus esset; se venisse, ipse qui fuerat jam venturus, antequam veniret ostendit; et incredulitate mentes populi perfidi obstruente, venientem nemo cognovit. Sicut idem Esaias in prima increpatione populi proclamat dicens (Isa., I, 3): Cognovit bos possessorem suum, et asinus praesepium domini sui: Israel autem me nesciit et plebs me non intellexit. Palam cunctis, sicut ipse praedixit, apparuit; et sedentibus in tenebris manifestum vitae lumen effulsit; et injustitia perfidorum pectus obsessum, postposita propria ac rejecta salute, tenebras potius caecitatemque cordis elegit.

V. Frequentat ubique atque manifestat prophetatio [Col. 0052D] cunctorum, qui sancto Spiritu praemonente [Col. 0053A] adventus Domini metatores esse sortiti sunt. Hoc lumen saeculo datum, et diem nobis salutis exortum vivificandis quoque in eum credentibus destinatum docet in Psalmis Spiritus sanctus et ostendit dicens (Psal. CXVII, 22-24): Lapis quem reprobaverunt aedicantes, hic factus est in caput anguli: a Domino factus est [Col. 0053A] [2Kb] iste, et est admirabilis in oculis nostris; iste dies est quem fecit Dominus: ambulemus et jucundemur in eo. In hoc die nos ambulare Paulus quoque apostolus praecipiens et docens ac praemonens, dicit (Rom., XIII, 11-13). Nunc enim propius est nobis salus quam cum credidimus: nox praecessit; dies autem appropinquavit. Abjiciamus ergo opera tenebrarum, et induamur arma lucis: sicut in die honeste ambulemus: id est, in Christo et mandatis ejus, cujus lumine ac monitis luminati, et in claritate diei ejus inventi, [Col. 0053B] proximam nobis salutem credula in eum mente conspicimus.

VI. Solem quoque esse Christum cunctis timentibus eum, Malachias propheta testatur et promittit, dicens (Malach., IV, 2.) Vobis autem timentibus nomen meum orietur Sol justitiae, et sanitas in alis ejus: ostendens ex nullo nobis salutem posse conferri, nisi in passione crucis ejus, qua extendens manus cuncta saeculi salvaturus amplexus est, ut converso ad eum timore credamus aeternitatem vitae et spe futuri regni ejus animemur. Quis enim tam stolidus ac demens, quis sic ab intellectu suae salutis alienus, qui tot et tantis veritatis testimoniis incredulus non adversus meram fidem obduratum pectus [Col. 0053C] intellectu veritatis emolliat, et tenebris vitae quondam mortalis exutus, in lumine praeceptorum coelestium gradiens, ad divina monita et Domini salutaria gerenda mandata, illuminato corde, tota mentis ac fidei credulitate convertat? ut quem prophetae praedicaverunt, Deum noscat; ut Christum qui se palam mundo venisse monstravit, intelligat; ut Scripturis divinitus testificantibus, Dei Filium et Deum credat. Sicut ipse, quae sit vita aeterna manifestat dicens (Joan., XVII, 3): Haec est autem, ait, vita aeterna, ut cognoscant te solum et verum Deum, et quem misisti Jesum Christum: docens atque ostendens, nihil aliud esse Deum nosse, quam credere, et oculos cordis in Dominum prona, immo tota pectoris fide et devotione mentis aperire. Inde jam fit ut credendo [Col. 0053D] intelligas, intelligendo quod credis, illuminato [Col. 0054A] corde conspicias; sicut idem ipse Dominus et per Esaiam monet, dicens (Isa., VII, 9): Si non credideritis, nec intelligetis. Tam facilis et praestans et larga est atque abundans de Domini pietate clementia, ut si quis semel sese ad eum toto timore converterit; ad coeleste munus admissus, statim mens ejus non jam nisi ad divina pateat, et ad coelum ac superna oculos cordis attolens, Christi lumen ac patriam salutis aspiciat.

VII. Exemplum ac documentum nostri timoris et fidei, ex ipsius Abrahae patriarchae fideli credulitate monstratur, qui repromissioni Dei mente simplici statim credidit; et ideo ad justitiam deputari ei condigna remuneratione commeruit. Hoc Deus diligit, hoc appetit, hoc in servis suis benignus remunerat et honorat; simplicitatem videlicet mundi cordis [Col. 0054B] quo eum cernimus, timorem dilectionis Domini quo probamur, credulam fidem mentis qua justitiae deputamur. Hanc fidem sequi, hunc Dei timorem servare nos convenit; qui custodientes verba coelestia, et sperantes promissa divina, filii Abrahae meruimus nuncupari. Quod apostoli Pauli qui Dei voce vas electionis est dictus, contestatione firmatur dicentis (Gal., III, 6, 7): Sic Abraham credidit Deo, et accepto latum est ei ad justitiam. Cognoscite ergo, quoniam qui ex fide sunt, hi sunt filii Abrahae. Hoc Judaicus populus cui a primordio legis monita loquebantur, incredulae mentis duritia et perfidi cordis insania servare noluit; et ideo pro diffidentiae merito, filiorum nomen amisit. Non tamen omnium perfidae gentis, adversus nomen [Col. 0054C] Domini, quominus intelligerent veritatem, odio obdurata mens est. Etiamque Spiritus sanctus, id est, Christus Dominus noster profectus ex Deo Patre venit ut salvum faceret quod perierat Israelis; qui major ac fortior ad subigenda contumacium colla in timorem sui nominis et potestatem, eos qui adversus luminis sui claritatem, obstinata etiam tunc mentis caecitate durabant, ad notitiam claritatis et gloriae suae tam facile convertit; quam ut omnes salvos faceret providentia suae divinae misericordiae dignatus advenit.

VIII. Nam ut duri cordis tunc et impiae plebis ad Domini metum, ipso Domino evangelizante, conversas mentes sileam; ut Apostolorum ejus praedicatione multiplicatum in toto orbe et reversum credentium populum conticescam: illud praeclarum atque memorabile [Col. 0054D] gloriosumque JASONIS Hebraei Christiani, et [Col. 0055A] PAPISCI Alexandrini Judaei disceptationis occurrit; Judaici cordis obstinatam duritiam, brevi admonitione [Col. 0055A] [2Kb] ac leni increpatione mollitam; et victricem in Papisci corde Jasonis de Spiritus sancti infusione doctrinam: qua Papiscus ad intellectum veritatis admissus, et ad timorem Domini, ipso Domino miserante, formatus, et Jesum Christum Filium Dei credidit, et ut signaculum sumeret deprecatus, Jasonem postulavit. Probat hoc scriptura concertationis ipsorum, quae collidentium inter se, Papisci adversantis veritati, et Jasonis asserentis et vindicantis, dispositionem et plenitudinem Christi, Graeci sermonis opere signata est: ad cujus translationem ad intellectum Latinum, animante Dei ope et juvantis fidei firmitate, servata verborum proprietate, intrepidus [Col. 0055B] accessi; et his qui ab intellectu Graecae docilitatis alieni sunt, interpretata integra et significatione verborum, et intellectus omnis ac veritatis manifestatione patefacta, Romani sermonis ratione discussa, disserui. Cujus laboris probationem tibi, charissime, qui utriusque linguae instructione fundatus es, impensa petitione committo: ut qui sancti Spiritus veneratione verecundus es, collata utriusque operis lectione, audaciam verecundae temeritatis explores; et examine judicii tui, quae minus a nobis vel improprie forte digesta sunt, auctoritate Spiritus sancti qui in pectus tuum inundatione gratiae coelestis influxit, comprobes et emendes; sitque ad te de ista lectione ab humilitate nostra mandata legatio, et insinuanda tibi in nos prima dilectionis petitio; ut parvitatem [Col. 0055C] fidei meae, cum discipulorum tuorum instructione atque eruditione conjungas; et me quem in alia parte hujus provinciae constitutum propter visendos vultus tuos non itineris longinquitas terruit, nec senium ac difficultas fatigati ac fessi jam corporis retardavit, sed animante famulatu Domini, et urgente festinata cupiditate properandi, contempta quoque omni tribulatione inopiae atque penuriae, quantacumque virium facultate veniendi sanctimoniae tuae celebris huc fama perduxit, ad proximam dilectionis tuae charitatem cum unanimitate fraternitatis admittas; et amori tuo quem discipulis suis Dominus haereditatis titulo reliquit, conjungas pariter et adsciscas; ut expectem pariter cum fratribus in apertione oris tui splendorem gratiae luminis Christi. Tu enim sequeris in tractatibus [Col. 0055D] tuis lumen vitae, quod Dominus ostendit, quod Christus adveniens aeternam se esse vitam monstravit.

[Col. 0056A] IX. Certe quam mihi laeta illa, quam exoptabilis dies est, cum misericordia Domini ac favore accersitione dilata, senectam istam meam proferre contigerit; ut et orationibus sanctorum impense et jugiter deprecantium Dominum conjungi merear, ut Christi martyrem videam, ut coronam justitiae quae tibi penes Dominum deposita est, portare conspiciam. Non autem putaveris martyrii tibi, secundum praesens votum fidei, gloriam tribui. Tunc inde felicitatis hujus collata dignatio est; tunc judicio justo Dominus elegit destinatum martyrem, cum te exemptum de justorum grege atque assumptum sibi de inopinato constituit altari suo sacerdotem. Praeclara prorsus et gloriosa vocationis electio, et de Domini dignatione nova atque inaudita et mira felicitas: transmarinae [Col. 0056B] peregrinationis necessitatibus occupatum, ad destinatum tibi munus, ignarum ac nescium repente venisse: atque ita regressus tui tempus ad hoc esse libratum, ut inspirata celeritate veniendi, intelligeres atque dignosceres honorem sacerdotii coelestis inter caeteros tibi potissimum destinatum, et quod jussione Domini exspectatus venires atque occurreres, reservatum. Ut enim Ecclesiae suae Dominus tota miserationis pietate consuleret, dimicantis plebis mora, quem potius eligeret episcopum, te quaerenti populo suo Christus inopinatum repente obtulit, et complacitum sibi coelestis providentia, manifeste adventus tui improvisa occursione monstravit: et documentum repentini ac pernicis occursus, procurationem Dei voluntatis ostendit; ut quod difficili expeditione [Col. 0056C] potuisset occurrere, facili celeritate perfectum sit urgentis Domini jussione; et ut prius te in Ecclesia Dei episcopum stare conspiceres et stuperes, quam venisse dignoscereris.

X. Inde dilectionem jam tecum suam Dominus initiata charitate firmavit; inde amicitiam tecum, quam discipulis suis sub triumpho crucis suae tradidit dedicavitque, dicens (Joan. XV, 14): Si feceritis quae mando vobis, jam non dico vos servos, sed amicos; inde martyrium, inde sacerdotii electionem signavit. Magna amicitia est, per quam ad Christi vultus admitteris, extraordinaria hostia pervenire. Sic eliguntur justi, sic probantur religiosi ac simplices in Christi timore electi; ut ante remunerationi fidei destineris, ante praemio devotae menti, in Domino dignus [Col. 0056D] habearis, quam venerit hora decreti, quam exceperis sententiam Christi, probatam te et paratam hostiam [Col. 0057A] electio coelestis inveniat. Etenim ille te, qui non mendax est Deus, qui episcopum plebi suae de improviso constituit, ille plena dilectione suae voluntatis te coronabit. Tunc tantum ut nostri memineris petimus, et oramus, cum pudice [Col. 0057A] [1Kb] allectionis Domini probata atque immaculata hostia, ante Christi tribunal adstiteris, cum gloria gratiae Dei, praemium devotae mentis ac remunerationem acceperis; memoriae haereat, et tenaciter in sensibus tuis maneat, quam nobis impertire dignaris, dilectio charitatis; ut orationibus tuis peccata nostra veniam consequantur, ut meritis justitiae tuae, vitae nostrae delicta purgentur. Etenim martyrii [Col. 0058A] instar esse confido, peccatorem justi petitione meruisse salvari: ut et, cum ipse promereri quid precibus tuis minus possis, martyris meritis libereris. Sic Job justus pro amicorum trium peccatis a Deo rogaturus et impetraturus ostenditur, et probatio timoris ejus et fidei Domini voce teste signatur. Cum ergo in die liberationis tuae, charissime, repraesentare te Christi vultibus coeperis; cum in aeternitatem perpetuitatemque videndi regnare cum Christo felici sorte successeris: pro Domini misericordia in mente jam habe puerum tuum Celsum, sanctissime.



[LACTANTIUS.]




[Col. 0057]
PRAEFATIO NICOLAI LENGLET DUFRESNOY [(1) 1Kb] IN LACTANTIUM.

[Col. 0057B] I. Jamdudum expectant eruditi emendatiorem atque perfectiorem, quam antehac, Lactantianorum operum editionem. Hanc publici juris facimus, atque id curavimus, ut textus sit emendatissimus; notae vero non ad ostentationem, sed ad utilitatem referantur. Ne putes tamen, lector erudite, haec omnia soli meae curae deberi. In mentem equidem mihi anno 1707 venerat hanc operam in me suscipere, ut otium quod erat mihi a seriis negotiis, quibus detinebar insulis Flandrorum in aula Bavarico-Coloniensi, hoc studio exercerem; omnes fere Lactantii editiones congesseram, atque manuscriptos quosdam, tum in Belgio, tum antea Parisiis contuleram; notas item plurimas assiduo labore confectas et undique conquisitas in unum coacervaveram.

II. Sed quo tempore haec animo versabam, et manum [Col. 0057C] admovebam, ut ad finem operis properarem, nunciatum mihi fuit, Joannem Baptistam le Brun Rothomagensem, Aureliae ad Ligerim tunc degentem, omne studium, laborem omnem Lactantio emendando intendere; tunc susceptum opus deposui, atque per interpositos amicos misi Joanni le Brun selectas decem editiones et amplius ex rarioribus quadraginta, quas summa cura collegeram. Hujus doctrina et diligentia mihi ex editis S. Paulini operibus, aliisque non indoctis lucubrationibus notae ac probatae erant.

[Col. 0058B] III. Verum, re infecta, anno 1731, abiit ad superos vir eruditus, atque quibusdam ab hinc annis ejus mihi commissa sunt scrinia, et creditae annotationes. Sed quantus me stupor incesserit vix enarrare fas est, cum viderim, editorem sane eruditum, improbo decem annorum labore in eo tantum desudasse, ut undique coacervaret, imo et corraderet varias lectiones manuscriptorum codicum et Lactantianarum editionum; omissis interim iis observationibus, vel historicis, vel criticis, quae ad auctoris mentem tum assequendam, tum explanandam essent necessariae. Hac inita ratione, numerum tantummodo editionum auxisset Joannes le Brun; sed antiquiorum non extinxisset desiderium, imo potius incendisset.

IV. Sed ad Lactantium ipsum nostra convertatur [Col. 0058C] oratio. Certum est auctores inter Latinos id illi peculiare esse, ut quodammodo sit ad diversa munia paratus. Si etenim in scriptoribus ecclesiasticis secundum, aut tertium solummodo locum habet, procul dubio vir fuit primarius in re litteraria, propter variam ejus eruditionem, dignam homine litterato. Tanta quippe facundia, nitore tanto, tanta etiam gravitate de rebus maxime in religione necessariis sublime disputat atque disserit, ut nostris temporibus aeque gratus sit, ac prioribus Ecclesiae saeculis.

V. Quaerere vulgo solent, cur eruditus ac eloquentissimus scriptor suas ediderit Institutiones. Id porro causae fuit: sicut prudentes, et arbitri equitatis Institutiones juris civilis compositas vulgarunt, quibus dissidentium lites contentionesque sopirent, sic Divinas Institutiones eo potissimum publici juris [Col. 0059A] fecit Lactantius, ut fidelibus uno quasi intuitu cuncta praesto essent argumenta; quibus gentilium errores revincerent, et assererent infractam religionis christianae veritatem (Lactant., Instit., lib. I, cap. 1, col. 116 nost. ed.).

VI. Ejus quippe Institutiones, quae libris septem absolvuntur, eo procedunt ordine, ut tribus prioribus cultus deorum insanos retundat, tribus aliis fideles christianos ad veritatem instituat; nam, ut ait Lactantius ipse (lib. I, cap. 23, col. 232 nost. ed.): »Primus sapientiae gradus est falsa intelligere, secundus vera cognoscere;« ultimo tandem libro de impiorum poenis et cruciatibus, piorum vero immortali praemio et beatitudine agit. Nec tamen credas, toto hoc in opere omnia momenta aeque valida esse; quaedam rationes quae nunc leviores et frigidae videntur, tunc [Col. 0059B] graves erant atque firmae. Ita quandoque fit, tum ex ingenio, tum ex moribus hominum, ut diversa temporum curricula diversas etiam habeant disserendi rationes.

VII. Non diffitetur autem Lactantius, quin eamdem viam emensi jam fuerint quidam e nostris scriptoribus. Sed, ut ipse ait, Minucius Felix, qui veritatis idoneus assertor esse potuisset, non integram tamen nec omnino plenam in tuenda religione disputationem scripsit. In Tertuliano, idque merito, desiderat eloquii perspicuitatem et facilitatem; in Cypriano, quamvis eloquenti et ornato, quamvis in persuadendo potenti, non sat aptam in convincendis gentibus scriptionem notat. At non est culpandus Lactantius, quod septem libros a praeceptore Arnobio scriptos [Col. 0059C] silentio praetermiserit. Arnobius enim non nisi, ut videtur anno Constantini XX, id est, aerae vulgaris 326 [(1) 2Kb] , christianam suscepit religionem quo tempore suas in ethnicam superstitionem edidit disputationes, sex plus minus annis post vulgatas a Lactantio suas Institutiones. Mirum igitur non est, si Lactantius christianorum, teste Eusebio Caesariensi, eruditissimus tam arduam in se susceperit operam; nec inulta voluerit esse convicia, quibus christianos consectati fuerant duo philosophi, sive ii sint Hierocles ac Porphyrius, sive quidam alii.

VIII. Hos porro libros quando scripserit Lactantius, [Col. 0060A] non est usque adeo certum. In varias critici abierunt sententias. Putat Isaeus anno 302 elaboratos esse; sed hoc anno fideles christiani aliquantulum pace fruebantur, verum quo tempore edidit suas Institutiones persecutione exagitabatur Ecclesia. Existimant alii, anno 311; cardinalis Baronius, post annum 315; doctiores denique, multo post annum 318, forte anno 320 aut 321, editas fuisse sentiunt. Meum non est hic per multas sermonum ambages horum omnium agitare rationes, et argumenta utrinque allata curiosius conquirere. Sufficiat probatam, aut saltem probabiliorem exponere sententiam.

IX. Nicomediam Bithyniae ex Africa accitus fuerat, imperante Dioclesiano, Lactantius, ut ea in urbe litteras oratorias, id est, Romanum doceret eloquium; [Col. 0060B] ibique mansit toto persecutionis tempore, quae decem et amplius annos in christianos saeviit. Ea vero finem non habuit, nisi medio mense junio anni 313. At Eusebius horum temporum scriptor diligentissimus admonet, ex Bithynia in Gallias profectum non fuisse Lactantium nisi anno 317. Verum Lactantius cum scripsit Institutionum libros, tunc in Bithynia non erat. »Ego, inquit, cum in Bithynia oratorias litteras accitus docerem, contigissetque ut eodem tempore Dei templum everteretur, duo extiterunt ibidem, qui jacenti veritati insultarent (libro V Institut., cap. 2). Vidi ego, inquit, in Bithynia praesidem (libro V, c. 11). Haec igitur jamdiu praeterierant; tunc ab ea Lactantius aberat provincia. Haec ergo scripsit post annum 317.

Attamen persecutiones memorantur in libris Institutionum: [Col. 0060C] sed quaenam istae fuerint ex ipso videre est Lactantio. Eam non puto fuisse, quam desinente anno 302 meditabantur Diocletianus et Galerius; quaeque incoepit die februarii 23 anni 303, exitumque habuit die 13 junii anni 313. Tunc enim Nicomediae erat Lactantius; non igitur hanc eo loci appellat persecutionem. Clarius istud elucescit ex his Lactantii verbis (lib. VI, c. 17): »Spectatae sunt spectanturque adhuc [(1) 1Kb] per orbem terrae poenae cultorum Dei, in quibus excruciandis nova et inusitata tormenta excogitata sunt. Nam de mortis generibus horret animus recordari, cum immanium bestiarum ultra ipsam mortem carnificina saevierit.« Equidem eo loci loquitur Lactantius de Diocletianea persecutione: sed ea tunc non saeviebat. Propius inspicias [Col. 0060D] haec verba, »Spectatae sunt poenae; tormenta excogitata sunt; horret animus recordari; cum saevierit.« Numquid hae locutiones ad statum praesentem spectant? numquid e contrario ad praeteritum? Jam igitur haec omnia praeterierant, cum scripsit Lactantius. [Col. 0061A] Itaque multo post annum 315. Verum post Ecclesiam restitutam nulla omnino alia fuit in christianos persecutio, nisi Liciniana, cujus initium in annum 320 rejiciendum est. Quis vero non videt de Licinio rem esse libro VI Institutionum, capite 6, ubi sic ait Lactantius: »Quidam probitate ficta viam sibi ad potentiam muniunt, faciuntque multa quae boni solent, eo quidem promptius, quod fallendi gratia faciunt; utinamque tam facile esset praestare, quam facile est simulare bonitatem! Sed ii cum esse coeperint propositi ac voti sui compotes, et summum potentiae gradum ceperint (id est acceperint), tum vero simulatione deposita, mores suos detegunt, rapiuntque omnia, et violant, et vexant; eosque bonos (id est christianos) quorum causam susceperant, insequuntur, [Col. 0061B] et gradus per quos ascenderunt amputant, ne quis illos contra ipsos possit imitari.« Numquid non est hic ipse Licinius, qui, coelitus per quietem monente angelo ut praescripta precis norma exoraret a Deo summo victoriam, statim exoravit et impetravit. »Liciniani ergo,« inquit noster Lactantius, »scuta deponunt, galeas resolvunt, ad coelum manus tendunt, praeeuntibus praepositis, et post imperatorem (Licinium) precem dicunt. Illi oratione ter dicta, virtute jam pleni reponunt capitibus galeas, scuta tollunt, tubae canunt, signa procedunt (de Mortibus persecut., c. 46, tom. II); Liciniani, impetu facto, adversarios invadunt« (Ibid., c. 47). Nonne hic idem ipse est Licinius, qui fecit multa quae boni solent, quique »de restituenda Ecclesia litteras proponi [Col. 0061C] jussit . . . et verbo hortatus est, ut conventicula (christianorum) in statum pristinum redderentur?« (De Mort. persec., c. 48, initio et in fine.) Attamen insequitur eos ipsos bonos, quorum causam antea susceperat, rapitque omnia, et violat, et vexat.

Illa vero Liciniana persecutio in Oriente tantum saeviebat; occidentales enim imperii partes quae Constantino, eas ut regeret, obtingebant, data jamdudum et firmata pace fruebantur. Hinc Lactantius ipse summum imperatorem alloquens, ait: »Malis qui adhuc adversus justos in aliis terrarum partibus saeviunt, quanto serius, tanto vehementius idem Omnipotens mercedem sceleris exsolvet. (Libro I Instit., c. 1, col. 117, nost. ed.). Hac igitur saeviente orientali persecutione suas scripsit, suas edidit Institutiones [Col. 0061D] Lactantius, id est, anno forte 320 aut 321. At non dum exsolverat Deus Licinio mercedem sui sceleris.

Verum peroratio ad Constantinum posterioris videtur esse temporis, anni scilicet 324, cum soli huic principi pareret Romanum imperium, Licinio devicto et procul a republica remoto. »Te,« inquit Lactantius, »Providentia summae Divinitatis ad fastigium principale provexit, qui posses vera pietate aliorum male consulta rescindere, peccata corrigere, saluti hominum paterna clementia providere, ipsos denique malos a republica submovere, quos summa potestate dejectos (quae verba neminem alium quam Licinium indicant in ordinem redactum) in manus tuas Deus tradidit (quia Licinius bis a Constantino victus, cedere [Col. 0062A] coactus est) ut esset omnibus clarum quae sit vera majestas. Illi enim qui ut impias religiones defenderent, coelestis ac singularis Dei cultum tollere voluerunt, profligati jacent,« (lib. VII Institut., cap. 26): in exilium enim pulsus est Licinius anno 324, sed nondum, ut videtur, morti fuerat traditus, ob res novas quas in Oriente moliebatur, quod factum solummodo fuit anno 325. Hinc Lactantius eo loci veram Constantini pietatem laudat, quod et venia et vita perduelli et inimico concessis, eum etiam comiter convivio exceperit.

X. Qui possunt eruditi quidam de his ad Constantinum orationibus tamdiu satagere; utrum scilicet imperatori suas inscripserit Lactantius Institutiones? Hunc equidem principem ter quaterve appellat eo in [Col. 0062B] opere. Has orationes non diffiteor saepe, quin et saepissime a mss. codicibus abesse, iisque antiquissimis, tum etiam ab editis quibusdam. Aliquae tamen leguntur in probatis codicibus, at non omnes. Facile controversiam dirimes, si duplicem conjicias factam fuisse a Lactantio Divinarum Institutionum editionem: unam tristibus Licinianae persecutionis temporibus, anno 320 aut 321, alterant post eumdem devictum atque in ordinem redactum, anno 324. Tunc Constantinus, parta victoria, »Malorum,« id est, Licinii et Martiniani, »male consulta rescidit.« Sed scriptorem se moderatiorem prudentemque praebuit eo loci Lactantius, non appellato nomine Licinii, proxima conjunctione cum imperatore conjuncti. Constantinus enim sororem Constantiam uxorem [Col. 0062C] Lucinio tradiderat.

Quin etiam fatentur omnes has orationes, tam incupte libro I quam desinente septimo, plane Lactantianum sermonem redolere: qua de re disserimus iisdem in locis, collatis harum vocibus cum indubitatis Lactantii loquendi formulis. Sed unde fieri potest, ut saepe ex his orationibus una aut altera, non autem ultima legatur quibusdam in manuscriptis [(1) 1Kb] ? Id sane fuit factum propter diversa, ex quibus posteriores codices descripti sunt, exemplaria. Cum istas orationes Lactantius suis addidit Institutionibus, solus regebat Constantinus Romanum imperium. At si altera facta est Lactantio Divinarum Institutionum editio anno 324, potuit, verbi gratia, inter haereticos appellare Arianos (lib. IV Institut., c. 30), quorum [Col. 0062D] nomen in plurimis, iisque antiquis manuscriptis legitur. Jam enim Arius ab Alexandro episcopo Alexandria fuerat ejectus, et damnatus duabus in synodis, anhis videlicet 319 et 324.

XI. Quamvis gentiles certioribus saepissime coarguerit argumentis, quamvis religionem sincere et candide coluerit Lactantius, non diffiteor tamen, eum quibusdam obstrictum fuisse erroribus. Hos diverso animo unusquisque, prout affectus est reprehendit. Recte de Lactantio cum S. Hieronymo (Epist. ad Paulinum) dicimus: »Utinam tam nostra confirmare [Col. 0063A] potuisset, quam facile aliena destruxit! Sed non eo progredimur, ut eum cum Antonio Raudensi [(1) 1Kb] ex ordine Minorum, saeculi XV theologo, exagitemus, quasi ejus libri haeresibus et impietate undique referti sint. Mens mea non est in varias doctiorum incurrere reprehensiones, ne eadem in me dicteria inferantur, qualia expertus est Raudensis ille, quem non solum Adamus [(2) 1Kb] quidam, monachus Genuensis, notat vehementer ut insanum, verum etiam Franciscus Philelfus bonarum ille litterarum cultor assiduus. Sic enim Antonium Raudensem alloquitur (Philelfus, lib. V Epist., ad an. 1443), propter male et insulse reprehensum ab eo tribus libris Lactantium: »Vellem equidem, Pater optime, ab omni istiusmodi scribendi genere te continuisses, neque cum insaniente [Col. 0063B] Candido Decembre desipere ipse voluisses: id certe fuisset et ordinis, et dignitatis tuae. Quae enim per immortalem Deum fanatica ratio te commovit, ut perinde atque infesto quodam, atque inimico afflatus Spiritu, in virum illum doctissimum atque disertissimum tam insolenter, tam injuriose, tam impie invehereris, ut non res solum pene innumerabiles consulto male interpreteris, sed nomen etiam viri depravare studueris; utpote quem Lactensium pro Lactantio nomines? Nam de rebus ipsis quid loquar, quas vel pueris notas dum corrumpere laboras, te omnibus eruditis et gravissimis viris ridiculo praebes. Pudet me profecto ea in medium proferre, quae a te non inepte minus, quam perperam notata sunt atque reprehensa.« Nusquam vidi Antonii istius Raudensis [Col. 0063C] erratorum Lactantii libros tres typis commissos: eorum in Bibliotheca Regia tria novimus exemplaria manu exarata; editae tantum fuerunt ex iis quaedam decerptae annotationes.

XII. Nimium etiam excrevit Josephi Isaei censura, qua in Lactantio reprehenduntur propositiones nonaginta quatuor, quarum tamen quaedam, ipso teste Isaeo, benigno sensu sunt interpretandae, quod aliquando fieri solet in vetustissimorum temporum scriptoribus ecclesiasticis. Libenter potius amplectimur Joannis Mariae Brasichelli annotationes censorias, quae moderati sunt theologi. Hujus animadversiones, etsi Lactantio, ubi opus erat, accomodaverimus, eas nihilominus infra sub uno quasi conspectu exhibemus.

XIII. Nec etiam Lactantio adjudices impia illa Manichaeorum [Col. 0064A] dogmata, quae quandoque in quibusdam mss. ejus codicibus ac editis leguntur. Ea enim vix reperies in vetustis exemplaribus; aut saltem in margine quorumdam adscripta sunt, velut extranea et peregrina. At uno verbo, Manichaeis non adhaesisse Lactantium, ex silentio S. Hieronymi et S. Augustini aliorumque scriptorum manifestum est. In Manichaeorum grege nullus unquam eum annumeravit, quod procul dubio non omisissent, si ansam in eo reprehensionis dedisset Lactantius. Hae etenim impietates saepissime assutae textui Lactantiano non modo perturbant Scriptoris sermonem, verum etiam ejus doctrinae plane sunt contrariae, ut data occasione ostendimus.

XIV. Quamvis in explicanda Verbi divini generatione non erraverit Lactantius, minus tamen theologice [Col. 0064B] locutus est: sed philosophorum loquendi modis utitur, quod interdum evenit iis auctoribus, qui ante Nicaenum scripserunt concilium, quo non doctrina tantum catholica dilucidius et planius quam antehac explicata est, verum etiam voces doctrinae christianae maxime consonae formatae sunt et constitutae. Caeterum verba quae ex capite 9 libri secundi Institutionum contra sensum Ecclesiae excerpta esse putantur, ea nec in antiquis leguntur exemplaribus, nec illis convenit cum doctrina Lactantii, qui Verbum, Dei Filium, ante saecula fuisse genitum pronuntiat (libro IV Instit., c. 6), quod negabant Ariani. Hunc etiam »summo Patri similem« pronuntiat (lib. IV, c. 13, initio): quin imo Isaias inquit (ibid.) Christum »et Deum fuisse et hominem testatur.« Sic porro ait cap. [Col. 0064C] 19 libri VII: »Hic est enim liberator, et judex, et ultor, et Rex, et Deus, quem nos Christum vocamus.« Sed doctrinam catholicam, qualem eam reperias in Patribus ante-Nicaenis, atque in probatis illorum temporum scriptoribus ecclesiasticis, multis verbis praedicat auctor noster. »Cum dicimus, inquit, Deum Patrem et Deum Filium, non diversum dicimus, nec utrumque secernimus, quia nec Pater sine Filio esse potest, nec Filius a Patre secerni . . . Cum igitur et Pater Filium faciat, et Filius Patrem, una utrique mens, unus spiritus, una substantia est . . . Et Filius ac Pater qui unanimes incolunt mundum Deus unus, quia et unus est tamquam duo, et duo tamquam unus . . . Denique unum Deum esse tam Patrem quam Filium Isaias ostendit.« Haec omnia scriptoris sunt apprime [Col. 0064D] catholici, atque tum a verbis, tum a mente Arianorum omnino aliena, iisque maxime contraria. Hi enim nusquam dixerunt Patrem et Filium »unius esse substantiae.« Verum tantam sibi Lactantius, tum ob singularem facundiam, tum ob variam multiplicemque eruditionem, conciliaverat apud antiquos auctoritatem, ut ejus scripta, tamquam sibi faverent, ex ingenio corruperint haeretici quidam, sive Manichaei, sive Ariani.

XV. At suspensus haereo propter S. Hieronymi auctoritatem. Sanctus enim Doctor ait (Epist. ad Pammach.) Lactantium, »errore Judaico in libris suis, maxime in epistolis ad Demetrianum, negare substantiam Spiritus sanctae« Verum hujus erroris ne vestigium [Col. 0065A] quidem extat in Institutionum, aliisque ejus libris. Hinc cum eodem Hieronymo (lib. I in Epistol. ad Galat., c. 4) dicere nobis liceat: »Quis mihi interdicere potest ne legam Institutionum libros, quibus contra Gentes scripsit fortissime, quia superior sententia detestenda est?« Ita porro locutus est erravitque Lactantius »per imperitiam Scripturarum,« ait idem sanctus Doctor.

XVI. Nullus tamen diffitetur, in sententiam erroresque Millenariorum descendisse Lactantium. Existimavit enim, cum viris tunc apprime catholicis, Christum Dominum, vergente ad finem mundo, per mille annos cum justis hominibus in terra regnaturum. At jam a multo tempore sublatus est a Christiana religione hic error, cujus parens fuit vir quidam pius, Papias [Col. 0065B] scilicet, episcopus Hierapoleos in Phrygia, ineunte saeculo secundo. Hunc autem, ex perperam intellecto Apocalypseos capite XX ortum, studiose comprobare nititur Lactantius, tum ex versibus Virgilianis, tum ex libris Sybillinis, qui medio eodem saeculo exarati creduntur, quique apud ipsum, atque alios scriptores ecclesiasticos, plurimum poterant. Sed illi non est venia deneganda, quam alii ob istud erratum acceperunt. Merito tamen et sapienter Gelasius papa, exeunte saeculo quinto, Lactantii opera una cum scriptis apocryphis annumerat, quod ea non poterant inoffensa omnino doctrina catholica perlegi a cunctis fidelibus.

Ne autem lectorem verba et auctoritas Lactantii decipiant, et inducant in ejus errores, non tantum in notis illos depellimus, sed etiam in hujus tomi primi praemonitis [Col. 0065C] diligenter, ex variis auctoribus, admonemus.

XVII. Nihilominus doctissimi quique ejus libros summo in pretio habebant; atque mirum est, quot in orbe litterario Lactantianorum operum codices manuscripti reperiantur. In sola Parisiensi urbe triginta septem et amplius innotuerunt mihi: multo plures invenias in aliis Galliae nostrae bibliothecis; qui vero caeteras Europae regiones perlustraret, uberiorem sane segetem consequeretur. Vaticana duodecim, Regia Taurinensis bibliotheca novem exhibent. Quid ab Hispanicis, maxime Scorialensi, omnino eruditis nostratibus ignota, quamvis referta rarioribus mss., quid a Neapolitanis, Vindobonensi, Veneta, Ambrosiana, Florentina, Cassinensi, Siculis expectandum esset? Non omnes tamen aeque sunt antiqui et optimae notae. [Col. 0065D] Nullus tamen est praetermittendus, quippe qui ex antiquiori descriptus sit exemplari. Hinc erudito lectori persuasum esse debet, quanti scriptorem elegantissimum fecerint majores nostri. Multos tamen reperias saeculis XIV et XV exaratos. Tunc temporis enim iterum ardere coeperunt, in Italia praesertim, studia litterarum; atque Lactantium non propter solum latini sermonis nitorem, sed propter variam ac minime vulgarem eruditionem curarunt ubique describi. In emendandis porro diligenter auctoribus antiquis, unus non sufficit manuscriptus codex, sed plures sunt adhibendi. Ille quidem veram lectionem profert: sed alius eam confirmat; nec sine plurium testimonio aliquid certi depromere licet. Attamen est modus [Col. 0066A] quidam adhibendus, ne amanuensis erratum loco veri scriptorum sermonis suscipiatur.

Eorum qualemcumque pertexuimus indicem, addito, quantum in nobis fuit, scriptionis tempore, ne in censuram eruditorum incurreremus. Nec igitur sine ratione Gallaeus culpatur, merito Isaeus ipse improbatur, qui cum duodecim Vaticanos codices inspexerit, eorum tamen aetatem non indicavit. Recte ergo, quin imo et rectissime, Bunemannus ait (Praefationis suae Lactantianae editionis, pag. 7): »Non dubito post Isaei tempora plures codices in Vaticanam (Bibliothecam fuisse) illatos. Utinam, inquit, opitulante EMINENTISSIMO PASSIONEO, praecipuo litterarum elegantiorum patrono, aliquis inde ad Lactantium illustrandum fructus etiam postliminio redundaret!«

[Col. 0066B] XVIII. Variae nunc brevi percurrendae sunt Lactantii editiones. Vix unus aut alter est scriptores inter profanos, ne dicam ecclesiasticos, quem saepius vel docti emendaverint, vel excuderint bibliopolae. Centies integer praelo subjectus est: ejus vero libri aliquod quindecies et amplius cum notis vulgati sunt. Atque ab ipsis typographiae incunabulis, ante annum primum saeculi decimi sexti, decies septies in lucem prodierunt: quod vix reperias in aliquo alio scriptore. Aliquando ter, saepius bis unoquoque anno diversis in urbibus publici juris fecerunt eum eruditi tum catholici, tum a cultu catholico Romano alieni. Itali, Galli, Germani, Hispani, Batavi, Angli hunc notis, quantum in iis fuit, illustrarunt. Attamen non aeque omnes sunt utiles: adhuc aliquid, non solum ut textus [Col. 0066C] ab omnibus amanuensium mendis liber fieret, verum etiam ut apprime mentem auctoris assequeremur, desiderabant doctiores quique; fatenturque (Nicolaus le Nourry, e congregatione S. Mauri Benedictinus, in Apparatu ad Biblioth. SS. Patr., t. II, col. 658) »nullam ex omnibus his editionibus esse omnino perfectam, omnibusque suis numeris et partibus expletam.« Equidem vetustissimae loco tantum sunt mss. codicum, quos repraesentant. Si enim exemplaria, ex quibus exprimuntur, truncata fuerunt et corrupta, procul dubio editum mancum est et imperfectum. Sic editio rarissima anni 1465 in multis deficit, quippe quae ab uno tantum codice, eoque imperfecto, fuerit deprompta. Graeca quandoque praetermissa sunt: saepius etiam absunt quidam versus et commata. [Col. 0066D] Ita fere est de editis, quae vulgata sunt prioribus istis temporibus. Vix textus emendatus utcumque nobis suppetit ante Aldinas editiones ope et cura tum Baptistae Egnatii, tum Honorati Fasitellii. Verum ab eo tempore ad annum 1544, quo prodiit emendatior editio Coloniensis, vix ulla est, quae lectori possit satisfacere.

XIX. Sed ad Lactantium planius intelligendum, propter variam ejus doctrinam, necessariae sunt annotationes. Atque primus omnium Xystus Betuleius integras elaboravit, quae anno 1563, post ejus mortem, Basilleae vulgatae fuerunt. Erasmus quidem jam anno 1529, in librum de Opificio Dei annotatiunculas ediderat, sicut et Willichius anno 1542. [Col. 0067A] Sed Betuleius vix mss. codicum rationem habuit. Ejus notae multo quam par est prolixiores, et ad eruditionis variae ostentationem, non ad legentium utilitatem sunt elaboratae. Michael Thomasius Taxaquetius melius aliquid molitus est: sed jejune admodum usus est duobus antiquissimis Bononiensibus exemplaribus et Vaticanis septem, quae viderat. Plane igitur et perfecte medicam manum omnibus Lactantiani textus vulneribus non adhibuit. Multo perfectior est Isaei emendatio, quae Caesenae in Italia vulgata fuit in anno 1646, ex Vaticanis duodecim codicibus expressa. Criticas non solum, sed etiam theologicas annotationes apposuit. Thysius paueas admodum, et nullius fere momenti notas textui Lactantiano aspersit; primusque mihi visus est auctorem [Col. 0067B] nostrum corrupisse libri I, capite 15. Quam corruptelam amplexus est, atque longiori, quam par est, annotatione contra bonos mores ac veritatem evangelicam defendit Gallaeus, ut pro usura propugnaret; nec eam emendare sategerunt Sparkius et Walchius. Gallaeus ipse, anno 1660, emendatiorem ac nitidiorem juvenis molitus est Lactantii editionem, quam notis undique conquisitis, extraneis saepe, et ad controversias, theologicas spectantibus illustravit. Sparkius Gallaeo, etsi multo parcior, doctior tamen fuit. Cantabrigiensis editor fatetur, se iterum cudere Thomasianum textum. Cellarius quasdam, sed nec inutiles notas, nec indoctas adjunxit sat emendatae suae editioni. Joannes Georgius Walchius vix annos natus viginti in Lactantio emendando specimen acris judicii [Col. 0067C] edidit atque doctrinae, qua nunc in patria illustrior habetur; mirorque in hac juvenili aetate opus senile non obiisse modo, sed et excogitasse. Christophorus Augustus Heumannus elegantem sane excudit, tum ob textus Lactantiani emendationem, quam tamen, ipso fatente, a Christophoro Cellario mutuatus est, tum ob suas notas, quae singulare in arte critica studium, accuratamque diligentiam exhibent. Multo plura tamen, quam debuisset, glossemata excogitat in Lactantium a viris parum litteratis inducta fuisse. Occurritne difficile aliquid, tunc subest illi cujusdam additamenti suspicio, aut etiam querela, verum saepissime falsa, utpote nullius fulta manuscripti codicis auctoritate? Tandem Joan. Ludolphus Bunemannus in edendo Lactantio palmam aliis omnibus [Col. 0067D] praeripuit. Tanta enim variarum animadversionum ubertas, diversarum lectionum tam multiplex affluit copia, tam argutum judicii enitet acumen in hac sua editione, ut nullus ante illum eo usque progressus fuerit. Sat ipsi non fuit tot mss. codices, tam multas variasque conferre editiones; Scriptorem nostrum cum latinae linguae principibus aeque contulit, ut persuasum sit omnibus, Lactantium auctores inter ecclesiasticos dissertissimum fuisse. Hunc quippe ad quinquaginta duos mss. codices, vulgatosque quinquaginta quinque emendavit. Merito igitur magnam in Germania laudem ob emendatum Lactantium consecutus est vir eruditissimus. Miror tamen illum, adhibitis historicis annotationibus, ad optatam [Col. 0068A] metam opus tam eximium non perduxisse; cum jam fortis, jam ingentis cursus emensus esset spatium. Nil factu erat facilius: minus procul dubio laboris fuisset ex antiquis ea colligere, quae apta sunt ad hunc auctorem explicandum; plus tamen scientiae, plus contulisset ingenii.

XX. Quid alii in edendo Lactantio praestiterint, diximus; quid jam in hac editione praestemus, nostrum est enarrare. Quanquam de auctore nostro optime sit meritus Joan. Bapt. le Brun, quaedam tamen ejus annotationibus addenda esse putavi. Vix mihi creditum est hujus editoris autographum Lactantianum, cum in mentem mihi venit, ut quas ipse notas congesseram olim, in unum cum variis lectionibus a Joanne le Brun collectis copularem atque jungerem. [Col. 0068B] Hac ratione existimavi fieri posse, ut eruditorum omnium animadversiones haec novissima repraesentaret editio, atque cunctarum instar esse posset. Alias, non omnes tamen, verum selectas et utiliores conquisivi et elegi in Erasmo, Betuleio, Thomasio, Isaeo, Gallaeo, Sparkio, Cellario, Walchio et Heumanno. At Isaei editio cum raro venum eat, ejus tamen notae sint eruditae, et ad rationem theologicam saepius exaratae, integras eas adjungere visum est ad calcem prioris voluminis, ne desiderent aliquid lectores in hac ultima Lactantii editione, quae omnes alias uno quasi intuitu complectitur. Si ergo subjiciatur textui Lactantiano quaedam annotatio historica aut critica, ne dubites, ea est Lengletii: si vero subsint lectiones variae, eas, quibusdam tamen exceptis, [Col. 0068C] Joanni le Brun adjudices. Haec est norma hujus curas ab alterius opera secernendi. Verum quae ad grammaticam, aliorumque scriptorum cum Lactantii verbis collationem spectant, vix attigimus. Si cui porro necessariae forent notae, vel potius disquisitiones in Lactantium theologicae, eas uberrime dabit Domnus Nicolaus le Nourry, e congregatione S. Mauri Benedictinus, tom. II Apparatus ad Bibliothecam Sanctorum Patrum, a columna 571 ad 1172.

XXI. Attamen quosdam manuscriptos codices, editionesque nonnullas a Joanne le Brun nusquam visas conquisivi. Codicem unum eximium, etsi quadringentorum tantum annorum, suppeditavit exquisitissima Bibliotheca Eminentissimi cardinalis de Rohan, nusquam a theologis, imo nec a litteratis omnibus sine [Col. 0068D] laude nominandi. Codicem alium trecentorum et amplius annorum perhumaniter, ut solet, subministravit R. P. Domnus Ludovicus Lemerault, Regiae Sangermanensi Bibliothecae praefectus: collationes quorumdam Italicorum manuscriptorum a Latino Latinio factas, quae in ejus Bibliotheca non leguntur, aliasque etiam a Petro Ciacconio collectas ultro commodavit D. Claudius Prevotius canonicus regularis ex regalis abbatiae Genovefianae Bibliotheca desumptas. Duos codices ut ad me mitterentur benigne concessit insigne capitulum Cameracense, unum decimi vel undecimi, sed lacerum, alterum integrum decimi quinti tantum saeculi. Quintum tandem habuimus ex Bibliotheca patrum Capucinorum conventus sancti Honorati Parisiensis, [Col. 0069A] ejusdem fere scriptionis ac est Sangermanensis codex, paulo tamen recentiorem. Manu exaratum codicem Lactantii librorum de Ira et de Opificio Dei quadringentorum circiter annorum habet Joan. le Beuf, Regiae Inscriptionum ac Litterarum Academiae socius. Hunc libenter utendum ad me misit, ex eoque aliqua decerpsimus. Manuscriptum quoddam Coloniense exhibet praeclara et emendata editio anni 1544. Ad septuaginta igitur quinque codices, quos enumerabat Joannes le Brun, additi sunt a me quinque, aut etiam sex alii.

Idem sit judicium de pluribus, iisque rarissimis editionibus, quas non viderat Joan. le Brun, ac praecipue de Sublacensi anni 1465, quae omnium princeps est et primaria, quin etiam et rarissima; hujus [Col. 0069B] quippe quinque vix reperias exemplaria: unum Romae, in Barberina Bibliotheca; alterum in Mogontinensis ecclesiae archivio litterario; tertium in eximio musaeo viri clarissimi ac eruditi Claudii de Boze, utriusque Academiae, tum Gallicae, tum Regiae Inscriptionum socii, atque Regiorum Numismatum scriniis praepositi: quartum exemplar Tiguri extat, in Bibliotheca Carolina; quintum tandem in Bibliotheca Scholae Zwickaviensis (Cycneae) servatur. Hujus editionis variae lectiones sigillatim hic edentur. Contulimus praeterea hunc auctorem nostrum ad Parisiense editum anno 1513, quamvis caeteris minus emendatum. Sed magnopere attendimus editionibus Coloniensi anni 1544, Heumannianae anni 1736, atque aliis quibusdam, quas non inspexerat Joannes le Brun.

[Col. 0069C] Jam metam laboris attingebam, cum mihi nuntiatum fuit a magnae spei juvenibus, doctissimi viri Joan. Georgii Walchii filiis, cum me Parisiis invisere, virum aeque clarissimum ac eruditissimum, Jo. Ludolphum Bunemannum, novissimam anno 1739, vulgasse in Germania Lactantianorum operum editionem. Eam statim conquisivi, atque ex ea decerpsi non paucas annotationes, eas etiam, quae huic nostrae emendationi adversantur. Illasque praemisi textui Lactantiano in utroque hujusce editionis volumine.

XXII. Huc usque de Divinis tantum Institutionibus verba feci: alia tamen opuscula edidit Lactantius, quorum plura vel interierunt, vel alicubi delitescunt. Verum quo putantur ordine elaborata esse, non abs re erit inquirere. Quod ut rectius [Col. 0069D] fiat, quid de scriptore illo dixerit S. Hieronymus (de Scriptorib. ecclesiasticis, cap. 80), in medium est afferendum. »Firmianus, inquit, qui et Lactantius, Arnobii discipulus, sub Diocletiano principe accitus cum Fannio grammatico, cujus de Medicinalibus versu compositi extant libri, Nicomediae rhetoricam docuit, ac penuria discipulorum ob graecam civitatem, ad scribendum se contulit. Habemus ejus Symposium, quod adolescentulus in scholis scripsit Africae, et de Africa usque Nicomediam, hexametris scriptum versibus, et alium librum qui inscribitur Grammaticus, et alium pulcherrimum de Ira Dei, et Institutionum Divinarum adversus Gentes libros septem, et ejusdem operis in libro uno , [Col. 0070A] et ad Asclepiadem libros duos; de Persecutione librum unum; ad Probum Epistolarum libros quatuor; ad Severum Epistolarum libros duos; ad Demetrianum auditorem suum Epistolarum libros duos; ad eumdem de Opificio Dei, vel Formatione hominis librum unum. Hic extrema senectute magister Caesaris Crispi, filii Constantini, in Gallia fuit, qui postea a patre interfectus est.«

Ex his sancti Doctoris verbis, aliisque documentis elici, non certo quidem, sed non improbabili conjectura potest, tempus quo unumquemque librum ediderit Lactantius. Jam is extremam senectutem erat adeptus, cum in Gallias missus est a Constantino, ut Crispum filium litteris erudiret, quod factum est, juxta Eusebii Chronicon, circa annum 318. Hanc [Col. 0070B] senectutem extremam conjicere licet fuisse ad annum circiter septuagesimum. Ab annis igitur 318 si dempseris septuaginta, supersunt 248, quo aerae christianae anno natus forsan est Lactantius noster.

At juxta Hieronymum, hic, cum esset adolescentulus in scholis Africae, scripsit Symposium anno, ut puto, 268. Hoc deperditum crediderunt eruditi. At non semel illud edidit sub nomine Lactantii Heumannus; nec multum abnuit Bunemannus. Attamen haec aenigmata Symposio cuidam a veteribus tribuuntur, ut apprime notat Albertus Frabicius in Bibliothecae Latinae supplemento p. 271. Nihilominus tamen illud iterum excudi curavi tomo II hujusce editionis. Istud autem Symposium, opus quidem juvenile, centum continet aenigmata versibus exarata, quae prius vulgata [Col. 0070C] fuerant sub Symphosii vel Symposii, ignoti cujusdam poetae nomine: aliquae tamen editiones titulum praeferunt: Coelii Firmiani Symposii Poetae.

Elegantius vero est Carmen de Phoenice, quod acris aeque ac limati judicii vir, Nicolaus Heinsius, Lactantii foetum agnoscit et praedicat. Idem censet Petrus Lambecius in eruditissimis de Bibliotheca Caesareo-Vindobonensi Commentariis, l. II, cap. 8, p. 788. Ac doctiores quidam tum ante, tum post Lambecium, in eamdem loquuntur sententiam; atque multis in ms. sub Lactantii nomine legitur. Sic etiam habet codex Sangermanensis: »Ista carmina dicuntur esse Lactantii.« Quae si sint scriptoris hujus, illa circa annum 280 scripta sunt, cum jam in maturiorem aetatem adoleverat: nondum tamen Christo nomen dederat Lactantius. [Col. 0070D] Ea etiam dedimus tomo secundo nostrae editionis.

At cum, Diocletiano imperante, ex Africa Nicomediam accitus fuerit Scriptor elegantissimus, ut rhetoricam doceret, atque , id est itinerarium suum, hexametris versibus scripserit, mens mea est annum circiter 290 in Bithyniam advocatum hunc fuisse. Diocletianus enim non est imperio potitus, nisi anno 284. Peractis autem in Europa bellis quibusdam, Asiam repetiit anno 189, a quo, ut puto, petierunt Nicomedienses, ut ad se vir ille disertissimus accerseretur. Id vero a solo poterant Imperatore exorare atque impetrare. Eodem forte tempore Grammaticum scripsit Lactantius. Uterque autem liber non invenitur.

[Col. 0071A] Sed cum Christo fuerit postea mancipatus, veram in Asia suscepit religionem, forsan anno 295, septem vel octo annis antequam in Fideles fureret persecutio. Hac saeviente, scripsit Lactantius libellum eximium de Opificio Dei, circa annum 310, ad Demetrianum quondam auditorem suum, ut quem litteris nihil aliud quam linguam instruentibus erudierat, ipsi non deesset honestioris rei, meliorisque doctrinae praeceptor (De Opificio Dei, cap. 1). Hunc librum ita philosophice scripsit Lactantius, ut ex eo tamen facile Christianus mandata coelestia hauriat. Obscurius nihilominus, ipso fatente (De Opificio Dei, cap. 20), locutus est, quam decuit, idque pro rerum ac temporis necessitate, plura et meliora editurus, si indulgentia coelitus venerit. Quae verba procul [Col. 0071B] dubio saevientem indicant persecutionem. Tunc autem meditabatur Lactantius grandius quoddam volumen contra philosophos, et de iis quae ad vitae beatae statum spectant (Ibid.). Hic non obscure indicat Divinas Institutiones, quarum libri priores contra Philosophos scripti sunt, ultimus de Vita Beata disserit. Non igitur illas jam ediderat Lactantius, quod multo clarius elucet legentibus caput 20 libri de Opificio Dei.

Eodem forsan tempore scripsit ad Demetrianum ipsum Epistolarum duo volumina, quae, sicut et aliae ejus epistolae, interciderunt: quasdam tamen, desinente, saeculo XVI, viderat Hadrianus Junius in Egmundani monasterii Bibliotheca, ms. codicibus olim refertissima (Hadrian. Junius, in Bataviae Historia, in-4o [Col. 0071C] Lugduni Batav. 1588, pag. 311). At jam ab anno 1573 sublati erant hi duo libri, quos Junio abbas hujusce monasterii tunc ostenderat.

In eadem forte persecutione multas scripsit Lactantius Epistolas ad Asclepiadem. Huic sane cum elegantissimo scriptore nostro consuetudo intercesserat et familiaritas. Sicut enim Asclepiades, caeterum vix notus, sed aut Graecia, aut Asia oriundus, ut nomen indicat, ad Lactantium librum nuncupaverat de summa Dei Providentia (lib. VII Institut. Div., c. 4, in fine); vicissim ipsi duos libros Lactantius inscripsit. Verum hi utique perierunt.

Sedata Diocletianea persecutione, pace composita, christianis in integrum restitutis, Lactantius librum de Mortibus persecutorum scripsit, anno, ut videtur, [Col. 0071D] 315. Idque non solum post pugnam ad Campum Serenum descriptam capite 47, qua superatus est a Licinio Maximinus, die primo maii anni 313, imo post edictum de restituenda Ecclesia, quod die decimo tertio junii proponi jussit Licinius, ut habetur cap. 48, verum etiam post mortem, qua Valeria anno 315 mulctata fuerat: quod legitur cap. 51. Hunc libellum de quo iterum dicemus initio alterius voluminis, ab annis mille deperditum, repertumque in Biblotheca Colbertina, primus anno 1679 edidit Stephanus Baluzius, mandante illustrissimo viro Joanne Baptista Colbert, regi a sanctioribus secretis, et summo aerarii administro. Singularis hujus in orbe christiano codicis, qui cum reliquis omnibus Colbertinis in Regiam [Col. 0072A] venit Bibliothecam, copiam mihi fecit, insito quodam vel innato potius quo est in rem litterariam amore Claudius Sallier, Regiae Bibliothecae praefectus alter. Codicem hunc cum editis iterum conferendum esse duxi, et quaedam rursus (quod vix credas) a multis, iisque viris eruditis, praetermissa annotavi. Ita ut etiam expresserim in notis quae fuerint amanuensis errata. Ea enim saepissime doctioribus dant locum, novam ac utiliorem aut elegantiorem fingendi interpretationem. Sed ne aliquid deesset huic nostrae editioni, commentarios, quos in Ultrajectinam anni 1692 congesserat Paulus Bauldri, eos omnes, nullo dempto, recudi curavimus. Idque tanta fide ac diligentia, ut eorum etiam notationes censorias, quibus gravius quam decet in Doctrinam catholico-romanam [Col. 0072B] incurrunt, non praetermiserim, addita nihilominus quadam, ubi opus est, animadversione, qua in annotatorem rejicitur error. Ad quid enim istae tam intempestivae excursiones, ubi de historia, non de rebus agitur theologicis? Hac ratione nostram in editionem ea omnia contulimus, quae prius undique sigillatim conquirere erat necesse, ut integra Lactantii opera, variosque in ea commentarios sibi compararet lector eruditus.

Crispus, anno 317, aetatis vigesimo, Caesar factus est a Constantino patre. Tunc in Galliis uterque erat, quo accitus fuit Lactantius, qui filium imperatoris litteras edoceret humaniores. Atque ab eo tempore non solus ego multis ductus rationibus opinor editas fuisse Divinas Intitutiones, verum in eamdem loquuntur [Col. 0072C] sententiam Antonius Pagius (Critica ad Annal. Baronii, ad an. 315, n. 6), Tillemontius (Hist. Eccl., tom. VI, p. 728), Nicolaus le Nourry (Apparat. ad Biblioth. SS. Patrum, tom. II, p. 336 et 366), Remigius Ceillier (Hist. de Auct. eccl., tom. III, p. 392), uterque Benedictinus, Joannes Baptista le Brun, aliique bene multi, quibus est persuasum Lactantium hunc librum edidisse postquam percrebuit Liciniana persecutio, quae saevire non coepit nisi anno 320. Nolim tamen diffiteri Lactantium multa prius de re christiana in arcanis tabellis scripto annotasse, ut opus hoc tam arduum, tam difficile non solum adoriretur, sed etiam ad optatum perduceret exitum vix enim aliter fieri potuit. Institutionum vero duplicem a Lactantio vulgatam fuisse editionem, non Thomasius [Col. 0072D] modo (Thomas. notae ad cap. 1 lib. I Institut.), sed et Baluzius ipse (Baluz. notae in lib. de Mort. persecut., ad calcem tom. II nostrae edit.), et Heumannus (Not. ad cap. 1 Divin. Instit. libri primi) monuerunt; apud quos leges, tristibus quidem temporibus scriptas esse Divinas Institutiones, laetioribus autem emendatas, auctas et Constantino dicatas. Bis, inquit Heumannus, Lactantius hoc opus edidit, prius ante regnum Constantini, iterum eo rerum potito. Ex hac forsan duplici editione emanarunt, non equidem omnes, sed quaedam lectiones variae, quae laboris non minimum facessere, tum doctis Lactantii editoribus, tum eruditis quibusque. Non enim adversatur scriptori etiam diligentissimo, nec abhorret [Col. 0073A] a ratione, ut suas ipse retractet lucubrationes. Felicior sane atque suavior multo est emendatio propria quam aliena.

At liber iste varia et multiplici cum refertus sit doctrina, ad ejus lectionem, ut plane intelligatur, vigilans ac singularis adhibenda est opera. Multi autem terrentur assiduo et acriori studio. Hinc Epitome prodiit, postulante Pentadio, sive is frater Lactantii fuerit, sive christianus quidam et amicus, quem loco fratris Lactantius habebat. Pentadius ille ejusdem fortasse generis erat, atque alter hujusce nominis, qui Constantio imperatori intimis fuit a secretis. Istud enim nomen parum vulgare est apud antiquos. Ita porro suas Institutiones angustioribus constrinxit terminis auctor noster, ut mentes instruat, [Col. 0073B] nec tamen prolixitas pariat fastidium, sicut nec brevitas obscuritatem. Quamvis autem eamdem ibi Divinarum Institutionum tradiderit doctrinam, quam alibi passim, eam nihilominus iisdem verbis non explicat. Sicuti nonnulla praetermisit intacta: ita plurima, veritatis explicandae causa, interdum adjicit. Hinc facile ad scribendum, hinc varium aptumque ad omnia exhibet ingenium. Hujus autem Epitomes pars maxima jam a tempore sancti Hieronymi desiderabatur; quam tamen integram fere ex codice ms. Regiae Taurinensis Bibliothecae edidit Parisiis, anno 1712, vir doctissimus Christophorus Matthaeus Pfaffius, Tubingensis Academiae cancellarius. Cujus libri apographum ad me, deprecante eruditissimo Joan. Daniele Schoepflino, historiarum et eloquentiae professore [Col. 0073C] publico in Argentoratensium universitate, misit Pfaffius, atque in eo quaedam non exigui momenti observavi. Ne putes tamen statim post editas Institutiones Epitomen fuisse perscriptam: plures enim elapsi sunt anni opus inter utrumque. »Quamquam, ait Lactantius (Epitome in prooemio), Divinarum Institutionum libri, quos jampridem ad illustrandam veritatem religionemque conscripsimus, etc.« Quemadmodum haec verba, »non ita pridem,« paucos annos, sic ea »jampridem,« quae Lactantius habet, longius temporis significant intervallum. Libens ergo crediderim anno 325 aut 326 editam fuisse Epitomen.

At interea, forte anno 324, plures alios per otium libros edidit scriptor disertissimus, illum praecipue qui de Ira Dei inscribitur, quem editurum se praemonuerat [Col. 0073D] (Divinar. Instit. lib. II, cap. 17): »Seponatur, inquit, locus de Ira Dei, quod et uberior est materia, et opere proprio latius exequenda.« Hoc vero contra Epicureos probat, Deum summe justum ob malam hominum mentem, perpetrataque ab iis delicta, imponere poenas sontibus, sicut bene merentes promissis donat muneribus. Hunc librum non pulcherrimum modo, sed et docto pariter et eloquenti sermone conscriptum, recte S. Hieronymus habet ut Epitomen Dialogorum Ciceronis. Qui utinam eximie et eleganter in Gallicam linguam versus a Joanne Fr. Dreux du Radier, regis a consiliis, in tractu Thymarensi praetore speciali, mox prodeat in lucem, sicut et ipse spem nobis fecit.

[Col. 0074A] Circa eadem tempora scripsisse mihi videtur Lactantius Epistolarum ad Severum libros duos. Severus autem ille Hispanus erat, atque unus ex majoribus Aquilii Severi, de quo ait S. Hieronymus (in Catalogo scriptor. ecclesiast.): »Aquilius Severus in Hispania, de genere illius Severi ad quem Lactantii duo Epistolarum scribuntur libri.« At Nicomedienses sicut et Bithynos inter et Hispanos nihil, multum vero Galliam inter et Hispaniam erat negotii. Hinc conjicere licet has Epistolas a Lactantio editas fuisse, dum in Gallia morabatur. Eadem porro dicerem de libris quatuor Epistolarum ad Probum, cujus nomen non Asiaticum, sed Romanum est, vel forte Gallicum. Ad eum enim in Gentis gratiam atque laudem Lactantius his in Epistolis de Gallis praeclara quaedam profert, [Col. 0074B] testante S. Hieronymo (Prooem. lib. II, in Epist. ad Galatas). »Galli, inquit Lactantius, a candore corporis Galatae nuncupantur, et Sibylla sic eos appellat. Quod significare voluit poeta, cum ait: Tum LACTEA colla auro innectuntur, cum posset dicere CANDIDA. Hinc utique Galatia provincia, in quam Galli aliquando venientes, cum Graecis se miscuerunt; unde primum ea regio Gallo-Graecia; post Galatia, nominata est.« Haec tamen, non diffiteor ipse, levior est conjectura; verum ab aliis certiora, melioraque sunt expectanda.

XXIII. Jam diximus de omnibus Lactantii libris, tum extantibus, tum deperditis, quos enumerat sanctus Hieronymus; sed parum nobis curae est de promissis operibus, quae nusquam forsan extiterunt, quale illud est adversus Judaeos (Lact., Inst. lib. VII, [Col. 0074C] c. 1), cujus veterum nullus meminit. Sic etiam pollicitus fuerat Disputationes contra omnes mendaciorum sectas (Lact., lib. IV Divin. Instit., cap. ultimo, et de Ira Dei, cap. 2). Quod utrumque onus multo gravius erat, quam ut illud feliciter sustinere posset auctor elegantissimus, at in Scripturis sacris non satis exercitatus, nec integre versatus in Ecclesiae doctrina. Nec plus curamus eos libellos quos suppositos appellamus. Memorant doctiores quidam librum de Spectaculis (in Memoriis Trevoltianis, ad ann. 1705, pag. 1992; Nouvelles de la République des Lettres, ann. 1705, tom. II, pag. 117; Buddei Lexicon universale, voce LACTANTIUS), quem dicunt sub nomine Lactantii ex ms. editum esse Venetiis, anno 1705. Hujus copiam mihi facere, imo nec certam habere notitiam potui ex illustrissimorum [Col. 0074D] virorum, atque etiam bibliopolarum litteris Venetias missis. Unde merito hanc editionem fabulam esse putamus, cum viro clarissimo Jo. Ludolpho Bunemanno in Miscellaneis Lipsiensibus, tomo III, pag. 136.

Jam anno 1570 monuerat Michael Thomasius in Antuerpiensi sua editione, carmen de Pascha non esse Lactantii, sed Venantii Honorii Clementiani Fortunati, presbyteri Italici VI seculo, testante ms. codice Bibliothecae Vaticanae, in quo leguntur poemata hujus Venantii Fortunati, qui postea fuit Pictaviensis episcopus. Alii versus de Passione Domini ignotum prorsus habent auctorem, at non Lactantium. Haec nihilominus carmina edidimus, ne forte querantur morosi [Col. 0075A] quidam lectores, putentque truncam esse ac imperfectam nostram editionem.

Quamvis autem antiquiores Lactantiani codices uno contextu scripti sint sine ulla nec sectionum, nec capitum, sed solummodo librorum distinctione: receptam tamen adhibuimus in capita divisionem, summariis additis, ut cuncta legentibus clariora fiant. Medii aevi exemplaria, quale illud est eminentissimi cardinalis de Rohan, sectiones multas habent; nullas reperire est in vetustissimis Regiis et Cameracensi, nec etiam in Sangermanensi; at codex patrum Capucinorum qui recentior est, vulgatis capitibus distinguitur.

Dictu inutile putavi de stylo Lactantii longius disserere. Sat est observasse cum S. Hieronymo aliisque viris doctissimis, scriptorem hunc disertissimum [Col. 0075B] Ciceronis eloquentiam referre. Nusquam ejus turget, raro assurgit oratio; sed cum lenitate quadam aequabiliter profluit, non tamen sine nervis et viribus: tam est accurata, tam fortis, ut nulla sit aptior ad persuadendum, sed sine judiciali asperitate, et sine sententiarum forensium aculeis. Puro studet eloquio, perspicuo atque elegenti; sequiturque hanc Ciceronis ipsius normam, »Pacatiorem philosophorum rationem esse, oratorum vero pugnatiorem.« In vocum dispositione tantam sectatur suavitatem, ut etiam apud eloquio potentes Cicero christianus audire mereatur, et Romani Oratoris ingenium omnino [Col. 0076A] sapiat. Habet tamen verba quaedam peregrina, sed ea vel sunt illius saeculi quo vixit Lactantius, vel Africanae terrae solum redolent. Sic Tertullianus, sic SS. Cyprianus, Augustinus et Fulgentius, aeque ac Lactantius Africani, verbis quibusdam utuntur insolitis et barbaris. Ea porro in rerum indice diverso, id est, Italico charactere edi curavimus.

In hac vero editione, quae textum Lactantianum sine typographico errore repraesentat, noluimus auctoris hujus verbis admiscere litteras aut signa, quae notas indicarent, ne rerum series perturbetur, neve immutetur orationis ordo; ne tandem frequentiores notulae textui permistae, attentum lectoris animum retardent, alioque avertant. Satis esse duximus initio cujusque annotationis apponere voces quae forent [Col. 0076B] in gratiam minus eruditi lectoris planius explicandae.

Haec de nostra sufficiat observasse editione, in qua excudenda vicem suam implet Joannes de Bure, bibliopola, ut doctis emptoribus fiat satis, tam in charta eligenda, quam nitidioribus adhibendis characteribus.

Caeterum si quid forte in notis dictum fuerit a nobis adversus sanctae, catholicae, apostolicae et Romanae Ecclesiae scita, cujus judicio haec nostraque omnia subjecta sunto, illud indictum omnino esse volumus, parati emendare, ubi opus erit.




[Col. 0075]
LACTANTII VITA.

[Col. 0075C] Lucius Caelius vel Caecilius FIRMIANUS LACTANTIUS, non in Italia, sed in Africa potius natus esse recte creditur. Ibi enim etiam adolescentulus praeceptore usus est Arnobio. Nec mos fuit umquam Romanorum aut Italorum Africam petere, ut eloquentiam aut scientias edocerentur; imo Afri in Italiam disciplinarum aut artium discendarum ergo immigrabant saepissime. Tunc autem Siccae [(1) 1Kb] rhetoricam docebat Arnobius, quem non aequavit modo, sed etiam vicit dicendi suavitate Lactantius, ita nominatus a lactea, ut aiunt, eloquentia. Circa annum 290, Nicomediam accitus est sub Diocletiano, ut litteras oratorias doceret. Testatur itaque hunc S. Hieronymus (de Scrip. eccles.) , id est, Itinerarium suum ex Africa Nicomediam usque hexametris versibus descripsisse. Illum ethnicis parentibus fuisse prognatum, atque eorum errores cum lacte simul hausisse colligitur ex eo, quod de se ipse dicat, Epitomes capite 48, paulo ante finem: »Nos qui sumus ex Gentibus;« et initio capitis 2 de Ira Dei: »Liberati ab errore quo implicati tenebamur, formatique [Col. 0076C] ad veri Dei cultum, justitiam disceremus.« Sic et libro VII, capite ultimo ait: »Abjectis erroribus, quibus antea tenebamur, ad aeterna coelestis thesauri praemia dirigamur.«

Quo vero tempore ad christianam religionem accesserit, certo non constat; forte tamen anno 295, ut jam diximus. Nihilominus sat nobis est asserere, illum ante incoeptam sub Diocletiano, anno scilicet 303, persecutionem coeleste lumen attigisse. Id colligitur ex hoc Divinarum Institutionum loco (lib. V, cap. 4, initio.): »Cum praesente me, inquit, ac dolente, sacrilegas litteras suas explicassent,« duo philosophi acerrimi christianorum adversarii.

Litteris humanioribus a teneris annis probe fuit excultus Lactantius, cujus praecox ingenium testatur Symposium, quod adolescentulus scripsit in scholis Africae. Illud autem non putamus esse, quod tamen post Heumannum et Bunemannum edidimus: opus sane juvenile vel etiam puerile, in quo centum quaedam explicantur aenigmata. Forsan antequam christianae militiae nomen daret, Carmen de Phoenice vulgavit, quod, teste Heinsio aliisque viris doctis, sat est elegans, ut ascribi Lactantio possit, eique revera ascribitur quibusdam in manuscriptis.

Quamvis eloquentiae daret operam, rhetoricamque [Col. 0077A] doceret, forum tamen nusquam attigit, sed, ipso fatente, ad argutam malitiam juvenes erudiebat; quod et Quintilianus multo ante Lactantium fecit, sicut testantur ejus Declamationes. Ut autem tempus tereret, otiumque dulce honestaret, se propter discipulorum penuriam ad scribendum contulit, etiam suscepta religione christiana. Hinc emanarunt opera quaedam ab eo vulgata, de quibus supra diximus Praefationis nostrae p. XIV (col. hujus ed. 71). Post adeptam veritatem Nicomediae commoratus est Lactantius ad annum usque 317; ibi ergo fuit toto decennio, quo saeviit odiosa principum crudelitas. Quid hac furente fecerit, qua ratione ipse christianus in tam horrida tempestate catenas aut vincula effugerit, ignotum omnino est. Ille fortasse a principibus ac praesidibus non christianus, [Col. 0077B] sed philosophus potius habebatur. Sic enim de christianis ait ipse (de Opificio Dei, c. 1, initio): »Quo philosophi nostrae sectae, quam tuemur, instructiores doctioresque in posterum fiant.« His interim elegantissimum librum scripsit de Opificio Dei, stylo tamen mere philosophico, aliosque nonnullos; atque consilium tunc iniit contra philosophos omnes disputandi, ut vanas eorum refelleret opiniones, veritatemque exponeret ac propugnaret: non autem istud eo tempore ad prosperum adduxerat exitum. Anno vero 317 desinente, in Galliam, Nicomedia relicta, accersitus est, ut Crispi, magnae spei principis, filii Constantini natu maximi, juvenilem aetatem nobilioribus artibus ac scientiis informaret. Tunc enim solum vigesimum aetatis annum attigerat Crispus, [Col. 0077C] cum a patre Caesar factus est, anno 317, kalendis martiis, ut testantur Idaciani Fasti.

Hujus tam praeclari, nobiliorisque muneris nusquam in scriptis suis meminit Lactantius; tantae modestiae fuit vir ille eruditissimus! Crispus autem, quamvis juvenis, moderatam tamen studio litterarum navabat operam, ac eodem tempore ita in gerenda [Col. 0078A] republica erat occupatus, ut exercitibus praeesset, consul eligeretur annis 318, 321 et 324, Francorum victor anno 320, atque Licinii anno 323, fuerit. Hinc videas illud officium Lactantii litterarium, egregium quidem, at nec servile, nec domesticum, nec tandem ita perpetuum fuisse, ut a scribendo deterreretur. Tunc ergo molitus est Divinarum Institutionum opus, quod prius non modo fuerat meditatus, sed ad quod etiam extruendum eruditas animadversiones, prout tempora dabant, privatis chartis haud dubie consignaverat.

Alia etiam edidit, de quibus jam egimus in Praefatione. Verum ab eo tempore quo Crispum adiit, nil de Lactantio nec sui, nec sequentium temporum notant historici. Id solum observat Eusebius virum [Col. 0078B] hunc, quem eloquentissimum, quem doctissimum appellat, adeo ab aulicis abhorruisse deliciis, vitamque tanta in egestate degisse, ut saepe etiam necessariis indigeret, quod est ejus in christiana religione inconcussae constantiae argumentum. Talis sane erat Lactantii penuria antequam Crispo Caesari foret addictus. Nec mirum igitur si tanto animo, si tanta cura laudes effundat in paupertatem evangelicam. Dubitetne quispiam, quin Caesaris praeceptor, quem tanti faciebat Constantinus Magnus, princeps beneficus ac liberalis in omnes, sanctissime vixerit, qui opes, qui dignitates, qui honores aliaque bona calcavit mortalia: qui denique Crispum discipulum sic instituit, ut hunc Eusebius Caesariensis principem optimum et Deo charum appellaverit.

[Col. 0078C] Quo anno, vel qua in urbe obierit Lactantius, omnino incertum est: facile tamen assentior viris doctissimis Christopho Browero et Aegidio Bucherio, qui tradunt, eum Treviris non solum extremam egisse senectutem, sed et supremum diem obiisse, qua in urbe diu moratus fuit Crispus, ad quem fuerat ex Asia accitus auctor noster.




[Col. 0077]
INSIGNIUM VIRORUM TESTIMONIA DE L. CAECILIO FIRMIANO LACTANTIO.


[Col. 0077D] EUSEBIUS Caesariensis, in Chronico, IV saeculo:

Crispum Lactantius latinis litteris erudiit, vir omnium suo tempore eloquentissimus, sed adeo in hac vita pauper, ut plerumque etiam necessariis indiguerit, nedum deliciis.


S. HIERONYMUS, de Scriptoribus eccl., V saeculo:

Firmianus, qui et Lactantius, Arnobii discipulus, [Col. 0078D] sub Diocletiano principe accitus cum Flabo [15Kb] grammatico, cujus de Medicinalibus versu compositi exstant libri, Nicomediae rhetoricam docuit, ac penuria discipulorum ob Graecam videlicet civitatem, ad scribendum se contulit. Habemus ejus Symposium, quod adolescentulus scripsit Africae, et de Africa usque Nicomediam, hexametris scriptum versibus, et alium librum qui inscribitur [Col. 0079A] Grammaticus, et alium pulcherrimum de Ira Dei, et Institutionum Divinarum adversus Gentes libros septem et ejusdem operis in libro uno [Col. 0079A] [16Kb] et ad Asclepiadem libros duos; de Persecutione librum unum; ad Probum Epistolarum libros quatuor; ad Severum Epistolarum libros duos; ad Demetrianum, auditorem suum, Epistolarum libros duos; ad eumdem, de Opificio Dei, vel formatione hominis librum unum. Hic extrema senectute magister Caesaris Crispi, filii Constantini, in Gallia fuit, qui postea a patre interfectus est.


Idem, Commentar. in Eccles. cap. X:

Firmianus quoque noster in praeclaro Institutionum suarum opere . . . de virtutibus et vitiis plenissime disputavit.


Idem, in cap. IV Epistolae Pauli ad Ephesios:

Firmianus noster librum de Ira Dei docto pariter et eloquenti sermone conscripsit, quem qui legerit, puto ei ad irae intellectum satis abunde posse sufficere.


Idem, in epistola 13, ad Paulinum:

Lactantius quasi quidam fluvius eloquentiae Tullianae, [Col. 0079B] utinam tam nostra confirmare potuisset, quam facile aliena destruxit.


Idem, in epistola 83 (al. 84), ad Magnum:

Septem libros adversus Gentes Arnobius edidit, totidemque discipulus ejus Lactantius; qui de Ira quaque et Opificio Dei duo volumina edidit: quos si legere volueris, Dialogorum Ciceronis in eis reperies.


EUCHERIUS episcopus, in epist. ad Valerianum, V saeculo:

Et quando clarissimos facundia, Firmianum, Minutium, Cyprianum, Hilarium, Johannem, Ambrosium, ex illo volumine numerositatis evolveris.


HONORIUS, Augustodun. presbyter, de Luminaribus Ecclesiae, sive de Scriptoribus eccles., XII saeculo:

Firmianus, qui et Lactantius, Arnobii discipulus, scripsit in scholis Africae Itinerarium hexametris versibus, et alium librum, qui inscribitur Grammaticus, et alium pulcherrimum de Ira Dei, et Institutionum divinarum adversus Gentes libros septem; ad Asclepiadem duos; ad Demetrium (lege Demetrianum), auditorem [Col. 0079C] suum, Epistolarum libros septem; de Persecutione unum; ad Probum epistolarum libros quatuor; ad Severum Epistolarum libros duos; ad Demetrianum de Opificio Dei, vel Formatione hominis, librum unum. Hic magister Caesaris Crispi, filii Constantini, fuit.


ABBAS TRITHEMIUS, de Scriptoribus ecclesiasticis, XV saeculo:

Firmianus Lactantius, Arnobii rhetoris quondam auditor, atque discipulus, vir in saecularibus litteris abundanter doctus, divinis Scripturis nobiliter institutus ita, ut in arte dicendi post Ciceronem facile obtinuerit principatum, rhetoricen primum Nicomediae, deinde Romae (male, sed solum Nicomediae) sub Diocletiano ab eo vocatus gloriose docuit. Et caetera, ut supra.


RAPHAEL VOLATERRANUS, Antropol., lib. XVI, ut sup., XV saeculo.


FRANCISCUS PETRARCHA, Epistolarum Senilium lib. I, epistola 4, ad Joannem Boccacium, XIV saeculo:

De secundo autem, et de utroque quamvis, ut vides, maximi sint auctores, quid tamen vir doctus et eloquens Lactantius Firmianus hinc senserit, non alienum [Col. 0079D] videtur inserere, etc.


Et ibidem paulo infra:

Quid vero si quid tale Lactantio dictum esset? Quid si dictum, et creditum Augustino? Dicam quod in animo est, neque ille tam valide peregrinarum superstitionum fundamenta convelleret, neque iste Civitatis Dei muros tanta arte construeret.


[Col. 0080A] Idem, Invectivar. in medic. lib. primo, ad fin.:

Audi ergo quid Lactantius vir et poetarum et philosophorum notitia, et Ciceroniana facundia, et quod cuncta transcendit, catholica religione clavissimus primo suarum Institutionum libro ait.


Et de Otio religiosorum lib. primo:

Atque in primis Lactantium Firmianum, qui omnem deorum scenam, turpesque latebras scelerum aperiens, totam rei seriem, qui fuerint, quid egerint, qui mores, quae vita, qui exitus, quae sepulcra, operosissima disputatione complectitur.


Et libro secundo:

Lactantius Firmianus et ipse magnus vir in eo libro, quo, Gentilium erroribus exarmatis, fidem nostram, quantum quivit, armavit, omnemque hanc deorum scenam mira et laudabili curiositate detexit, inque hoc idem opus Augustino atque aliis sequacibus viam fecit, etc.


Et paulo infra:

Accessit sacer nominandus Ambrosius, accessere Hieronymus, [Col. 0080B] Gregoriusque, novissimus oris aurei Joannes, et exundans lacteo torrente Lactantius. In hoc pulcherrimo comitatu Scripturarum sacrarum fines, quos ante dispexeram, venerabundus ingredior, etc.


Idem, Rerum Memorabilium lib. primo, in M. Varrone:

Vir fide pius, eloquioque sacer Lactantius Firmianus, etc.


JOANNES FRANCISCUS PICUS, lib. de Stud. divinae atque humanae philosoph., cap. 7, XV saeculo:

Quis apud nos non videat esse Ciceronem, sed christianum, hoc est aliquem, qui eum ad lineam unguemque expresserit? Quis enim non advertit Lactantium Firmianum aequasse ipsum, et forte praecelluisse in eloquendo?


Idem, lib. III Epistolar., epistola 10:

Lactantius Ciceronis stylum effigiavit, aut, ut quibusdam placet, supergressus est. Mihi videtur rebus et sententiis crebrior, nec numeris injucundior, nec fili aequabilitate et candore posterior: has quippe virtutes [Col. 0080C] maximis viribus et aemulatus et assecutus est: hunc nec aequales, nec posteri momorderunt; nemo elumbem et fractum, Asianum, et redundantem nemo causatus est.


LEONARDUS ARETINUS, in epistola ad Constantiam Sfortiam, XV saeculo:

Maxime vero inter omnes, qui de christiana veritate scripserunt, longe eminet, et excellit nitore quodam ac copia Lactantius Firmianus, vir omnium christianorum procul dubio eloquentissimus, cujus libros lege, quaeso, si litteras amas.


L. COELIUS RHODIGINUS, Antiquarum Lect. lib. VI, cap. 18, XV saeculo:

Lactantius inter christianae veritatis assertores eloquentia maxime illustris.


Idem, libro IX, cap. 12:

At ego, o Lactanti, non te quidem dementem dixerim, cum et prudenter et docte scripseris non parum multa.


Et paulo post ibidem:

Hoc fuisse tibi propositum, vir doctissime, et de Christiana veritate optime merite, malim credere, etc.


JOANNES LUDOVICUS VIVES, Valentinus, ad finem [Col. 0080D] libri tertii de Tradend. Discipl., XVI saeculo:

Christianorum omnium facundissimus est Lactantius: sonum habet plane Ciceronianum.


Et libro quarto:

Ad efficacem rationem argumentandi Aristoteles, ad civilem Ciceronis Dialogi et Lactantius primas partes feret.


[Col. 0081A] Et libro quinto.

Judicium porro, ut quod est in prudentia naturale, doceri non potest, elimari et excoli potest; primum lectione eorum auctorum, qui plurimum bono illo valuerunt Platonis, Aristotelis, Demosthenis, Ciceronis, Senecae, Quintiliani, Plutarchi; ex nostris autem Origenis, Chrysostomi, Hieronymi, Lactantii, etc.


JOANNES BAPTISTA PIUS, Annotat. c. 98, XVI saeculo:

Lactantius Firmianus maximus religionis verae propugnator.


GREGORIUS GIRALDUS VERONEN., Dialogo quinto de Hist. poetarum, XVI saeculo:

Eodem quo Juvencus tempore fuit et Lactantius Firmianus, unus eloquentiae Ciceronianae inter christianos praecipuus aemulator, qui praeter ea, quae multa soluta oratione scripsit, et quae passim in manibus habentur, versus quoque composuit, etc.


FRANCISCUS FLORIDUS, Subsecivarum Lect. lib. II, cap. 4, XVI saeculo:

[Col. 0081B] Lactantius Firmianus, Arnobii auditor, Latinorum omnium, qui theologica tractarunt, citra controversiam eloquentissimus, nostraeque religionis assertor acerrimus, celeberrimi, dum viveret, nominis propter singularem excellentiam a christianae pietatis cultoribus habitus est, editisque non paucis elegantissimis, magnaque eruditione refertis lucubrationibus, quarum bona pars doctorum manibus teritur, pars vero commune cum caeteris Romanorum scriptis naufragium passa est, sic in omnium ore versatur, quasi qui unice cuncta philosophorum dogmata christianis ex diametro adversantia optimis rationibus pervertens, et gravissimis sententiis, et [Col. 0082A] styli candore unice sit commendandus. Quamobrem fuerint licet, qui alias theologiae partes facilius, quam ille, atque etiam argutius excoluerint, in iis tamen, quae ad confutanda Gentium (sic enim vocabantur quicumque ante Christi adventum legem a Moyse traditam non amplecterentur) placita spectant, nemo ad hanc diem extitit (quantum quidem ipse judicare valeo) qui cum Lactantio longo intervallo sit conferendus; vel quia rerum verborumque pondere, ac efficaci quadam naturae vi susceptum contra munitissimas ethnicorum sententias munus egregie obit, vel quia paucis verbis plurima complectitur, semper (quod de Thucydide perhibet M. Tullius) sibi instans, nullasque sordes, ut alii complures faciunt, secum trahens. Quod nisi tam eximius auctor plurima scripsisset, in quibus vix credas virum tam curiose in sacris pro fanisque litteris versalum labi potuisse, eum unum ex omnibus latinis Scriptoribus maxime deligendum censerem, qui pueris in manibus semper esset, ut eodem tempore illi ex unius lectione, et christianae fidei rudimenta, et Romani sermonis puritatem discerent, etc.


[Col. 0082B] GULIELMUS CANTERUS, Novar. Lect. lib. III, cap. 30, XVI saeculo:

Quem inter Graecos theologos locum Nazianzenus Gregorius obtinet, eum inter Latinos fere Firmianum Lactantium tenere non immerito quis judicet.

Non ex re putavimus ultra progredi: sat est monuisse, neminem inter nostrorum temporum scriptores esse, qui Lactantii nostri cum laude non meminerit. Quamvis eum non inculpatum omnino habeant eruditi, ejus tamen multiplicem doctrinam, variam in re profana eruditionem, summam tandem ejus eloquentiam praedicant omnes.




[Col. 0081]
SYNTHESIS DOCTRINAE LACTANTII.

[Col. 0081C] Quoniam plus operae in falsis refutandis quam in veris confirmandis posuit Lactantius, ideo panca fidei nostrae capita plene ab eo sunt exposita: pleraque tantum attigit; plurima non intellexit. Ex iis quae plenius aliquanto ab eo sunt declarata, est doctrina: de religione christiana, de Deo in genere, de Providentia, de vero Dei Cultu interiore.

Religionis christianae partes, adjuncta et effecta praeclare persecutus est. Partes duas esse statuit religionis: agnitionem Dei et cultum (Lib. III, cap. 29; lib. IV, cap. 4, etc.). Adjuncta religionis Scriptura sacra comprehensae haec explicat: veritatem, perspicuitatem, antiquitatem, simplicitatem. Veram esse religionem christianam ex eo probat, quod prophetarum vaticinia fuerint impleta, quod prophetae fallere non potuerint (Lib. I, cap. 4). Quod apostoli non tantum pro fide mortem subierint, sed etiam morituros esse se et scierint, et praedixerint (Lib. V, cap. 3). Quod Christiani non errent in vitae suae actibus omnibus, unde probabile sit eos nec in ipsa summa, hoc est, in religione, errare (Lib. V, cap. 9). Quod Christianorum numerus in ipsa persecutione augeatur: quod iidem dilacerentur variis tormentorum generibus, et inter fatigatos carnifices invictam teneant patientiam, unde et vulgus colligat, nec consensum tam multorum, [Col. 0081D] nec perseverantiam morientium vanam esse, nec ipsam patientiam sine Deo tantos cruciatus posse perferre (Lib. V, cap. 13 et 22).

Perspicuitatem religionis scriptae asserit (Lib. VI, [Col. 0082C] c. 21). Num igitur, inquit, Deus et mentis et vocis et linguae artifex diserte loqui non potest? Immo vero summa providentia carere fuco voluit ea, quae divina sunt, ut omnes intelligerent quae ipse omnibus loquebatur.

Antiquitatem Scripturae sive religionis nostrae elicit ex prophetarum aetatibus (Lib. IV, c. 5), ubi antiquiores, inquit, etiam Graecis scriptoribus prophetae reperiuntur. Errorem igitur suum sentiant, qui sacram Scripturam coarguere nituntur tamquam novam et recens fictam, ignorantes ex quo fonte sanctae religionis origo manaverit.

Simplicitate Scripturae docet multos offendi (Lib. V, cap. 1), sed injuria. Nec enim decebat aliter, quam nude et breviter eam tradi, ut cum Deus ad hominem loqueretur, non argumentis assereret suas voces, tanquam fides ei non haberetur; sed loqueretur quasi rerum omnium maximus judex: ejus est non argumentari, sed pronuntiare verum (Lib. III, cap. 1).

Effecta religionis christianae, quae quantaque sint, pulchre explicat (Lib. III, cap. 25). Da mihi, inquit, virum, qui sit iracundus, maledicus, effraenatus: paucissimis Dei verbis tam placidum, quam ovem reddam. Da cupidum, avarum, tenacem: jam tibi eum liberalem dabo, et pecuniam suam plenis manibus [Col. 0082D] largientem. Da timidum doloris, ac mortis: jam cruces, et ignes, et taurum contemnet. Da libidinosum, adulterum, ganeonem: jam sobrium, castum, continentem videbis. Da crudelem et sanguinis appetentem: [Col. 0083A] jam in veram clementiam furor ille mutabitur. Da injustum, insipientem, peccatorem: continuo et aequus, et prudens, et innocens erit.

Postremo de intelligentia religionis christianae praeclara ejus vox est: Homo per se ipsum pervenire ad hanc scientiam non potest, nisi doceatur a Deo (Lib. II, cap. 3).

De Deo satis pure docuit, nempe quid sit, qualis sit, et quod unus sit. Deus illi est aeterna mens ex omni parte perfectae consummataeque virtutis (Lib. I, cap. 4). Idemque aeternus et humanis sensibus incomprehensibilis; sic enim scribit, lib. II, cap. 9: »Solus Deus est, qui factus non est; et idcirco destruere alia potest, ipse destrui non potest: permanebit semper in eo quod fuit, quia non est aliunde generatus, nec ortus, nec nativitas ejus ex aliqua re pendet, quae illum mutata dissolvat. Ex se ipso est; et ideo talis est, qualem se esse voluit, impassibilis, immutabilis, incorruptus, aeternus.« Et lib. II, cap. 5: [Col. 0083B] »Dei principium, quoniam non potest comprehendi, ne quaeri quidem debet. Satis est homini ad plenam perfectamque prudentiam, si Deum esse intelligat, cujus intelligentiae vis et summa haec est, ut suscipiat et honorificet communem parentem generis humani, et rerum mirabilium fabricatorem.« Porro esse Deum unum, erudite probat lib. I, a cap. 3 usque ad 8: argumenta videantur in Analysi.

Hujus Dei filium Christum hinc inde profitetur, quem et Deum, et hominem esse, lib. IV, cap. 13, confirmat. Hujus consilio et opere usum in fabricatione mundi Deum, lib. IV, cap. 6; hunc rectius dici a Graecis, quam Verbum a Latinis, lib. IV, cap. 9; hunc cum voce ac sono ex Dei ore processisse, ejusdem lib. cap. 8, scribit auctor. Epitheta Christo haec tribuit: nominat eum legatum, et nuntium, et sacerdotem summi Patris, lib. IV, cap. 25 et 29; opificem rerum, vocem et sapientiam Dei, sanctum et incorruptibilem spiritum, lib. IV, cap. 6 et 9; primum et maximum filium, quo consiliatore et artifice Pater usus sit [Col. 0083C] in rerum creatione, lib. II, cap. 9.

Conciliat etiam apparentem contradictionem in religione nostra, qua unum quidem Deum profitemur, et tamen non Patrem solum, sed et Filium Deum dicimus. »Cum dicimus, inquit, lib. IV cap. 29, Deum Patrem et Filium, non diversum dicimus, nec utrumque secernimus, quia nec Pater sine Fiiio esse potest, nec Filius a Patre secerni; siquidem nec Pater sine Filio nuncupari, nec Filius potest sine Patre generari. Cum igitur et Pater Filium faciat, et Filius Patrem, una utrique mens, unus spiritus, una substantia est: sed ille quasi exuberans fons est, hic tanquam defluens ex eo rivus; ille tanquam sol, hic quasi radius a sole porrectus, qui quoniam summo Patri et fidelis, et charus est, non separatur, sicut nec rivus a fonte, nec radius a sole: quia et aqua fontis in rivo est, et solis lumen in radio.« Et paulo post exemplo hoc illustrat: »Cum quis habet filium, quem unice diligit, qui tamen sit in domo et manu patris, licet ei nomen [Col. 0083D] domini, potestatemque concedat, civili tamen jure et domus una, et unus dominus nominatur. Ita hic mundus una Dei domus est, et Filius ac Pater, qui unanimes incolunt mundum, Deus unus, quia et unus est tamquam duo, et duo tamquam unus. Neque id mirum, cum et Filius sit in Patre, quia Pater diligit Filium, et Pater in Filio, quia voluntati Patris fideliter paret.« Et sub finem capitis: »Unus est solus, liber, Deus summus, carens origine, quia ipse est origo rerum, et in eo simul et Filius et omnia continentur. Quapropter cum mens et voluntas alterius in altero sit, vel potius una in utroque, merito unus Deus uterque appellatur; quia quidquid est in Patre, ad Filium transtulit, et quidquid est in Filio, a Patre descendit.«

De Providentiae divinae solertia sparsim dicit per totum opus Institutionum Divinarum; nec alia de causa librum de Opificio Dei scripsit, quam ut lucentem in corpore humano providentiam Dei ob oculos [Col. 0084A] hominum poneret, et Epicureorum providentiam negantium sophismatis occurreret.

De vero Dei cultu interiore illustres hic auctor sententias scriptis suis inseruit. Ac primum: »Non potest, inquit, ille summus ac singularis Deus nisi per Filium coli: qui solum Patrem se colere putat, sicut Filium non colit, ita ne Patrem quidem« (Lib. IV, cap. 29). Deinde verum cultum Dei esse scribit, in quo mens colentis se ipsam Deo immaculatam victimam sistat (Lib. VI, cap. 2). Et lib. IV, cap. 28: Certum est »nullam aliam spem vitae homini esse propositam, nisi ut abjectis vanitatibus et errore miserabili, Deum cognoscat et Deo serviat; nisi huic temporali renuntiet vitae, ac se rudimentis justitiae ad cultum verae religionis instituat. Hac enim conditione gignimur, ut generati nos Deo justa et debita obsequia ei praebeamus, hunc solum noverimus, hunc sequamur. Hoc vinculo pietatis obstricti Deo et religati sumus, unde ipsa religio nomen accepit.« Et lib. VI, cap. ultimo: »Deo utrumque incorporale offerendum est, quo utitur: [Col. 0084B] donum est integritas animi, sacrificium laus et hymnus.« Item cap. 1 ejusdem libri: »Nihil sancta et singularis illa majestas aliud ab homine interius desiderat [(1) 1Kb] , quam solam innocentiam, quam si quis obtulerit Deo, satis pie, satis religiose litavit.« Atque hi sunt quatuor loci theologici satis copiose a Lactantio tractati, quibus non incommode addi potest locus de creatione.

Creationis enim causas omnes hinc inde explicat: Efficientem, lib. II, cap. 5 et 9, ubi: »Deus, inquit, fecit ex eo, quod non est, quia per aeternitatem fortis est, etc.;

Materialem, quod ex nihilo omnia condiderit, lib. I, cap. 3: Virtute atque consilio Dei ex nihilo est conflata immensitas divini operis (vide et l. II, c. 9);

Finalem, quod omnia propter hominem sint condita lib. VII, cap. 4, 5, 6, (item libro de Ira Dei, cap. 13); formalem, quo ordine nimirum Deus singula creaverit, lib. II, cap. 9. De interitu quoque mundi [Col. 0084C] haec ejus verba leguntur, lib. VII, cap. 1: »Plato, quia coeleste mysterium ignorabat, ideo in perpetuum dixit esse fabricatum mundum, quod longe secus est. Quoniam quidquid est solido ac gravi corpore, ut initium cepit aliquando, ita finem capiat, necesse est.« Finem specialem hominis conditi ubique affirmat hunc esse, ut Deum colat l. VII, c. 5; l. VI, c. 1, etc.

Loci, quos leviter attingit, vere tamen exponit, sunt hi: de Ecclesia, de Objecto adorationis, de Poenitentia, de Matrimonio, de Lege, de Lapsu hominum, de Peccato, de novissimo Judicio et signis quibusdam mundi finem praecessuris.

De Ecclesia docet quid sit, et quae sint ejus notae: »Ecclesia est verum templum Dei, quod non in parietibus est, sed in corde ac fide hominum, qui credunt in eum ac vocantur fideles« (Lib. IV, cap. 13). Item: »Ecclesia est aeternum templum constitutum Deo a Christo universas gentes ad religionem Dei veram convocante. Haec est domus fidelis, hoc immortale templum, in quo si quis non sacrificaverit, [Col. 0084D] immortalitatis praemium non habebit;« (Lib. IV, c. 14). Fundamenta Ecclesiae ubique posuerunt apostoli per provincias dispersi« (Lib. VI, cap. 21). Notas Ecclesiae ejusdem libri cap. 30 perstringit: »Sola catholica Ecclesia est, quae verum cultum retinet. Singuli quique coetus haereticorum se potissimum christianos, et suam esse catholicam Ecclesiam putant: sed sciendum est, illam esse veram, in qua est confessio et poenitentia, quae peccata et vulnera salubriter curat.«

De objecto adorationis disserit lib. II, cap. 18: »Nihil aliud adoremus, nihil colamus, nisi solum artificis parentisque nostri unicum numen, qui propterea hominem erectum creavit, ut sciamus nos ad superna et coelestia provocari.« Et lib. V, cap. 18: »Nesciunt,« inquit (loquitur de gentibus), »quantum [Col. 0085A] sit nefas adorare aliud praeterquam Deum, qui condidit coelum atque terram, qui humanum genus finxit, inspiravit, luce donavit.«

Poenitentia homines ad Deum reduci docet lib. VI, cap. 24, his verbis: »Nec deficiat aliquis, ac de se ipso desperet, si aut cupiditate victus, aut libidine impulsus, aut errore deceptus, aut vi coactus, ad injustitiae viam lapsus est. Potest enim reduci ac liberari, si eum poeniteat actorum, et ad meliora conversus, satisfaciat Deo;« nam Deus non thure (scribit idem libro de Ira Dei, cap. 21), non hostia humana, non pretiosis muneribus, quae omnia sunt corruptibilia, sed morum emendatione placatur. Et qui peccare desinit, iram Dei facit mortalem. Idcirco enim non ad praesens noxium quemque punit, ut habeat homo resipiscendi et corrigendi sui facultatem. Est autem Lactantio poenitentiam agere nihil aliud, quam profiteri et affirmare se ulterius non peccaturum (Lib. VI, cap. 13). Quem enim facti sui vere poenitet, errorem suum pristinum intelligit; ideoque Graeci melius et [Col. 0085B] significantius dicunt, quam nos possimus resipiscentiam dicere. Resipiscit enim, ac mentem suam quasi ab insania recipit, quem 1o errati piget, deinde castigat seipsum dementiae, et confirmat animum suum ad rectius vivendum« (Lib. VI, cap. 2). Liquet etiam ex lib. V, cap. 13, eos, qui in persecutionibus veritatem abnegarunt, tum temporis fuisse receptos in Ecclesiam, modo poenitentiam agerent: »Licet, inquit, Deo satisfacere; et nullus tam malus Dei cultor est, qui data facultate ad placandum Deum non revertatur, et quidem saepe devotione majori. Peccati enim conscientia et metus poenae religiosiorem facit.«

Matrimonium iis necessarium esse docet, qui affectus fraenare non possunt: »Cohibeat eos intra praescriptum legitimi thori, ut et illud, quod avide expetit, assequatur, et tamen in peccatum non incidat,« inquit lib. VI, cap. 23. Et paulo post: »Oportet sibi quemque proponere, duorum sexuum conjunctionem generandi causa datam esse viventibus; eamque legem [Col. 0085C] his affectibus positam, ut successionem parent.« Plura ibidem de castitatis officiis reperies.

Legis capita primaria duo esse docet, quorum unum praecipiat, quid Deo, alterum, quid homini debeatur (Lib. VI, cap. 9 et 10).

Lapsum primorum parentum eleganter describit ex Mose (Lib. II, cap. 2): »Criminator ille, inquit, invidens operibus Dei, omnes fallacias et calliditates suas ad decipiendum hominem intendit, ut ei adimeret immortalitatem. Et primo mulierem dolo illexit, ut vetitum cibum sumeret: et per eam ipsi quoque homini persuasit, ut transcenderet Dei legem, etc.«

De Peccato testatur hominem sua culpa injustum esse (lib. IV, cap. 24), et peccatum omnibus hominibus naturaliter inesse (Lib. VI, cap. 13).

De novissimo judicio et signis illud praecessuris copiose disserit, lib. VII, et plurima signa nominat cap. 15. Verum ea omnia non satis ad catholicorum mentem expressa sunt.



NAEVI LACTANTII, ET ERRORES.
[Col. 0085D]

Diximus quae fidei capita plene exposuerit, quae item leviter, vere tamen attigerit: consequens est ut de iis quoque studiosum lectorem moneamus, quae non satis intellexisse videtur Lactantius, adeoque naevos et errores ejus aperiamus. Sunt autem naevi ejus triplicis generis: quidam enim theologici, alii chronologici, nonnulli philosophici.



Naevi theologici sunt:

Quod periculosa loquendi formula Deum Patrem ex se ipso dicit esse procreatum (Lib. I, cap. 7).

Quod Filii Dei aeternitatem sat diserte non asseruerit. Nam lib. IV, cap. 6, scribit, »Deum antequam praeclarum opus mundi adoriretur, Spiritum genuisse, quem Filium nuncuparunt.« Quae eadem lib. II, c. 8, reperiuntur.

Quod contra fidem historiae sacrae scribit, Christum [Col. 0086A] numquam se ipsum Deum dixisse; quia non servasset fidem, si missus, ut deos tolleret et unum assereret, induceret alium praeter unum (Lib. IV, cap. 14).

Quod negat a Pilato sententiam in mortem Christi prolatam esse (Lib. IV, cap. 18).

Quod Christum in Galilaeam ait profectum, noluisse Judaeis sese ostendere, ne eos ad poenitentiam adduceret (Lib. IV, cap. 20).

Quod Spiritum sanctum ne quidem nominet: immo quod in epistolis ad Demetrianum, auctore sancti Hieronymo, Spiritus S. substantiam negavit, et errore Judaico dixit, eum vel ad Patrem referri, vel ad Filium, et sanctificationem utriusque Personae sub ejus nomine demonstrari.

Quod de praecipuo Christi incarnati officio, sacerdotali nimirum, tacuit, et ideo tantum Christum humanam naturam assumpisse contendit, ut quemadmodum Pater, ita et ipse Filius esset atque (Lib. IV, cap. 13), utque religionem sanctam Dei transferret ad gentes (Lib. IV, cap. 11); ut universis [Col. 0086B] gentibus, quae sub coelo sunt, singularis et veri Dei sanctum mysterium revelaret, et unum illis Deum nuntiaret (Lib. IV, cap. 12); denique ut exempla virtutis homini praebere posset (Lib. IV, cap. 25). Quae omnia quam frigida sint, omisso principe incarnationis Christi fine, nemo non videt.

Quod angelos tum demum homini custodes adhibitos fuisse ait, cum humanum genus in majorem numerum crescere coepit (Lib. II, cap. 15).

Quod terrae potestatem ab initio diabolo tributam a Deo, duoque daemonum genera facta esse asserit, alterum terrenum, alterum coeleste (Ibidem).

Quod bonos angelos hominum tutelae adjunctos dominatorem coeli fallacissimum ad vitia pellexisse, et mulierum congressibus inquinasse, suosque fecisse satellites ac ministros existimat (Lib. II, cap. 15).

Quod nove dixit, diem, quem primus Oriens subministrat, Dei esse: noctem autem, quam Occidens extremus inducit, qui Deum aemulatur, scilicet diaboli (Lib. II, cap. 9).

[Col. 0086C] Quod hominem ex diversis et repugnantibus rebus a Deo factum putat. Sic enim scribit, lib. II, cap. 12: »Ex rebus diversis ac repugnantibus homo factus est; sicut ipse mundus ex luce ac tenebris, ex vita et morte: quae duo inter se pugnare in homine praecepit, ut si anima superaverit, quae ex Deo oritur, sit immortalis, et in perpetua luce versetur; si autem corpus vicerit animam, ditionique subjecerit, sit in tenebris sempiternis et in morte.«

Quod hominem mortalem atque imperfectum e terra fictum affirmat (Lib. VII, cap. 5 et 14).

Quod eumdem immortalitatem propriis viribus adipisci statuit (Ibid.).

Quod fingit Deum infinitam multitudinem animarum creasse, quas primo fragilibus et imbecillibus corporibus illigatas constitueret inter bonum malumque medias, ut constantibus ex utrisque naturis virtutem proponeret, ne immortalitatem delicate assequerentur, etc. (Lib. VII, cap. 5. Vide tamen not. ad cap. 18, [Col. 0086D] lib. III).

Quod cum, lib. V et VI, de justitia christianorum orationem ex professo instituerit, tamen de philosophica tantum seu legis justitia disputat, et justitiae fidei, quae Evangelii propria est, ne verbulo quidem meminit.

Quod spiritum, sive animam hominis justitiae operibus emereri, ut fiat aeternus spiritus (Lib. IV, cap. 25); quod item largitione perpetua peccata carnis aboleri (Lib. VI, cap. 13), asserit.

Quod iis tantum ignosci scribit, qui ad peccatum imprudenter incauteque labuntur: veniam non habere, qui sciens peccat (Ibid.).

Quod de perfectione hominis renati contradictorias sententias tuetur, et quidem in uno eodemque libro, nimirum sexto: fatetur, quod nemo esse sine delicto possit, quamdiu indumento carnis oneratus est, cap. 13. Et tamen cap. ultimo verum Dei cultorem [Col. 0087A] nihil vult aliud precari, nisi peccatis suis veniam, licet nulla sint.

Quod ideo Deum permittere malum grassari sentit, ut virtutis ratio constet (Lib. V, cap. 7). Hoc fine scribit permittere Deum errores (Lib. II, cap. 17); hoc fine diabolum a Deo excitatum ait, libro de Opificio Dei, c. 20. Hoc fine tantam vim natricum viperarumque factam a Deo putat (Lib. VII, c. 4, et libro de Ira Dei, c. 13).

Quod quoties oramus, credere non vult, tentari nos a Deo, an simus digni exaudiri (Lib. VI, c. 13).

Quod militiam homini justo non licitam esse putat, nec accusare quemquam crimine capitali (Lib. VI, c. 20).

Quod animas scribit post mortem in una communi custodia detineri, donec tempus adveniat, quo maximus Judex meritorum faciat examen (Lib. VII, c. 21).

Quod de fine saeculi, novissimo judicio et imperio mille annorum, periculosas opiniones, lib. VII, c. 14, 15, 16, 17, etc., inseruit. Ex illis enim liquet, Lactantium [Col. 0087B] contra Scripturam duas asseruisse resurrectiones, alteram ad aureum saeculum millenarii, alteram ad destructionem diaboli et impiorum; duo item judicia universalia. Liquet statuisse eum tantum pios, non autem et impios judicatum iri.

Quod denique mire nugatur non solum de Antichristo, verum de adventu etiam Heliae in terram, conversuro multos ad Dei cultum (Lib. VII, c. 17).

Fuere qui Manichaeismi quoque Lactantium accusare non dubitaverunt. Sed quia nec Hieronymus, nec quisquam alius veterum hunc in Lactantio errorem [Col. 0088A] animadvertit, quia item vetusti codices non habent ea, quae in recentioribus editionibus pro Manichaeis facere videbantur, apparet inde, hujus quoque auctoris libros a Manichaeo quodam fuisse interpolatos.



Naevi chronologici.

Quod Mosen nongentis fere annis Trojanum excidium antecessisse scribit, cum Eusebius tantum trecentos quinquaginta numeret. Sed haec controversia adhuc est sub judice. Multi enim ejusdem sunt opinionis ac Lactantius.

Quod imperium regum Israelitarum annis quadringentis sexaginta desinit, doctioribus chronologis annos quingentos et quindecim numerantibus (Lib. IV, c. 5).



Naevi philosophici sunt:

Quod antipodes esse negat (Lib. III, c. 22).

Quod inter alias summi boni conditiones et hanc ponit, ut solius sit animi, nec communicari possit cum corpore (Lib. III, c. 9). At, inquam ego, si summum [Col. 0088B] bonum hominis quaeritur, homo autem non ex sola anima, sed ex anima et corpore simul constat, utique non solius animi, sed animi et corporis simul summum bonum erit: quemadmodum immortalitas, quam Lactantius summum bonum nominat, ad corpus pariter et animam referetur.

Quod reprehendit viri boni definitionem Ciceronianam, qua nemini nocere vir bonus dicitur, nisi injuria lacessitus (Lib. VI, c. 18), cum Cicero non de privata, sed publica vindicta loquatur.




[Col. 0087]
ANNOTATIONES CENSORIAE IN QUAEDAM LACTANTII ERRATA,
EX CODICE MANUSCRIPTO BIBLIOTHECAE REGIAE NUMERO MDCLXXIII, INTER THEOLOGOS, IN-FOLIO.
LUCII COELII LACTANTII FIRMIANI DIVINARUM INSTITUTIONUM ADVERSUS GENTES, AD CONSTANTINUM IMPERATOREM, LIBER PRIMUS.

[Col. 0087C] E REGIONE HUJUS PAGINAE PRIMAE HAEC LEGUNTUR: Correctum volumen hoc juxta censuram admodum Rev. Patris Jo. Mariae Brasichel, sacri Palatii apost. magistri, anno 1607, a summo pontific. Paulo V constituti, ordinis Fratrum Praedicatorum generalis electi, anno 1608, atque in amplissimo cardinalitiae dignitatis gradu anno 1611 collati.


PORRO AD MARGINEM HAEC INFRA LEGUNTUR:

De Lactantio Firmiano plura S. Hieronymus in Catalogo et epistola 83, ad Magnum, quem mirifice ab eloquentia laudat. Caeterum ne contingat quempiam in Lactantii operum lectionem impingere, praemonendus lector, quam ipsi circumspecte et suspenso pede in pervolvendis ejusdem auctoris scriptis sit. Eumdem S. Damasus romanus pontifex epistola ad S. Hieronymum, quae est 124 inter Hieronymi epistolas, haec ait: »Fateor quippe tibi eos, quos jampridem Lactantii dederas libros, ideo non libenter lego, quia et plurimae epistolae in eis usque ad millia spatia versuum tenduntur, et raro de nostro dogmate disputant. Quo fit, ut et legenti fastidium generet longitudo; et si quae brevia sunt, scholasticis magis sint apta, quam nobis, de metris, et regionum situ, et philosophis disputantia.«

[Col. 0088C] Haec S. Damasus: sed et S. Hieronymus, epist. 13, ad Paulinum inquit: »Lactantius quasi quidam fluvius eloquentiae Tullianae, utinam tam nostra confirmare potuisset, quam facile aliena destruxit!« Et l. II, in Epistolam ad Galatas cap. IV, ait: »Multi per imperitiam Scripturarum (quod et Firmianus in octavo ad Demetrianum epistolarum libro facit) asserunt Spiritum sanctum, saepe Patrem, saepe Filium nominari.« Rursum Apologia ad Pammachium et Oceanum inquit: »Lactantius in libris suis, et maxime in epistolis ad Demetrianum. Spiritus sancti omnino negat substantiam et errore judaico dicit, eum ad Patrem referri, vel ad Filium; et ad sanctificationem utriusque Personae sub ejus nomine demonstrari. Quis mihi interdicere potest, ne legam ejus Institutionum libros, quibus contra gentes scripsit fortissime, quia superior sententia detestanda est?« Hactenus S. Hieronymus.

S. Gelasius in concilio romano sic pronuntiat: Opuscula Lactantii apocrypha. Ita sane S. Pontifex, gravi maturoque judicio censuit. Nam in his Lactantii operibus multiplices errores et sententiae a puritate orthodoxae doctrinae discrepantes. Earum indicem magister Antonius Raudensis ad finemque librorum Lactantii attexuit. Verum et Francisco Philelpho lib. IV Epistolarum, et multis eruditis visum (est) censuras Raudensis in quibusdam nimium atroces, [Col. 0089A] in aliis ineptas, multaque alia castigatione digna omisisse.

Libro I, ad caput 7: Verum quia, etc. Caute lege ista omnia ad finem usque capitis, nam vehementer abhorrent a more loquendi theologorum: neque enim Deus a se ipso genitus est, aut procreatus, cum nihil magis impossibile (sit) quam aliquid seipsum generare aut producere; nec videntur verba Lactantii in bonum aliquem sensum posse reduci, nisi negative; a se ipse genitus, id est, non ab alio genitus. Denique in hac causa, quam illud absurdum: fieri non potest, quin id quod sit, aliquando esse coeperit. Vide Apparatum sacrum Possevini in Gilberto Genebrardo.

Libro II, ad caput 14: In centum et XX annis. Dissentiunt ab hac Lactantii opinione, quae etiam fuit Josephi, S. Hieronymus in traditionibus hebraicis in Genes. VI. S. Chrysostomus Homil. 20, in Genesim, et plerique ferme omnes. Vide Sixtum (Senensem) lib. V Bibliothecae, annotat. 75, et recentiores [Col. 0089B] interpretes in VI Genesis.

Eodem libro II, capite 15, Cum ergo numerus hominum, etc. Circumspecte legendum hoc caput, nam nonnullos errores Lactantius implicat. Primus est, Deum ab initio tribuisse diabolo terrae potestatem. Secundus, angelos non missos ad hominum tutelam, nisi postquam genus humanum coepisset increscere. Tertius, praecepisse Deum bonis angelis, ne terrae contagione macularentur, ne substantiae coelestis amitterent dignitatem. Quartus, diabolum paulatim pellexisse bonos angelos ad vitia, et eos mulierum congressibus inquinasse. Quintus, hoc esse peccatum, ob quod angeli e coelo ceciderint. Sextus, e congressu illo angelorum cum feminis natum esse tertium genus eorum, qui neque angeli coelestes, neque homines, neque daemones inferni fuere; sed sobolem quamdam terrestrium daemonum, qui sunt hominum tentatores, deceptores, magicarum artium et humanarum calamitatum ac malorum auctores. [Col. 0089C] Sunt omnia ista dogmata absurda, erronea, et a sincera theologorum doctrina prorsus aliena. Consule Sixtum (Senens.) lib. V Bibliothec., annot. 77, et alios interpretes capit. VI Geneseos.

Libro III, capite 24: Quid illi qui esse contrarios, etc. Quod Antipodes cum aliis priscis auctoribus Lactantius tollat, refellitur evidentia perspicua novi orbis, et auctoritate quoque insignium ex antiquitate scriptorum, ut fuse demonstrat F. Thomas Malvenda lib. III de Antichristo, cap. 14. Quae vero contra coeli volubilem rotunditatem disserit, etsi eadem quoque nonnulli philosophi et Patres docuisse reperiantur, at revincuntur aperte, et auctorum testimoniis, et claris philosophiae astronomiaeque demonstrationibus. Vide quae eodem loco (Thomae Malvendae) notantur.

Eodem libro III, capite 25: Nunc pauca nobis de Philosophia, etc. Caute lege hoc caput; nam si Lactantius omnem antiquorum Gentilium philosophiam reprehendit, non satis consulte facit, cum [Col. 0089D] multa et vera, et recta illa philosophia contineret, quae usui et utilitati humanae vitae essent. Si vero philosophiam in universum damnat, nullo pacto ferendus est, et repugnat communi Patrum et Ecclesiae sensui. Vide Alphonsum Castrum libro XIII adversus Haereses, verbo Scientia.

Libro VI, capite 2: Mactant igitur opimas ac pingues, etc. Cum judicio accipe quae hoc capite Lactantius disserit de non accendendis candelis et cereis in templis; nam ut recte invehitur in gentilicum et superstitiosum ethnicorum ritum: ita satis improvide ansam Novatorum quibusdam praebuisse videtur carpendi pium et religiosum morem accendendi cereos et lampades in ecclesiis ad altaria, ad reliquias martyrum, etc., quem quoque sanctum usum impius Vigilantius sugillabat. Vide Bellarum. lib. de Reliquiis Sanctorum, cap. 3 et 4; et Baronium tom. I Annalium, anno Domini 58.

[Col. 0090A] Eodem libro VI, capite 20: Non enim cum occidere Deus vetat, etc. Caute lege decem aut undecim istas lineas; nam duo docet Lactantius a recta theologiae ratione prorsus abhorrentia. Primum, non esse licitum occidere hominem in judicio et a publica potestate, neque accusare quemquam crimine capitali, qui est manifestus error. Vide S. Thomam. 22, quaest. 64, art. 2 et 3, ejusque interpretes; et Bellarminum libro III de Laicis, cap. 12 et 13. Secundum, neque licere christianis militare, quae fuit haeresis Manichaeorum, et nostro saeculo Erasmi aliorumque Novatorum. Vide S. Thomam 2-2, quaest. 40, art. 1, ejusque interpretes; Sixtum lib. VI Bibliothec., annot. 156; Bellarmin. lib. III de Laicis, c. 64.

Eodem libro VI, capite 25: Nunc de sacrificio ipso, etc. Non satis cordate disputat hoc capite Lactantius de externo Dei cultu, templis eorumque ornatu, donariis, sacrificio; videtur enim omnem externum Dei cultum improbare. Equidem praecipuum Ecclesiae sacrificium Eucharistiae externum [Col. 0090B] quoque magna ex parte est, et externo ritu mactatur. Insuper etsi cultus internus mentis et spiritus sit praecipuus, et quem magis ab unoquoque nostrum requirit Deus; nam ille externus sine interno non affert salutem christiano: at externus Dei cultus ex se pius, sanctus, bonus, et Deo gratus est; externaque ornamenta Ecclesiarum, quae partim in fabricis, partim in vasis aureis, vestibus sericis, etc. consistunt, ex ipso suo genere faciunt ad pium et sanctum Dei cultum; et contrarium sentire haeresis est Petrobrussianorum et Wiclefistarum, ac Novatorum nostri temporis. Vide Bellarminum lib. III de Cultu Sanctorum, cap. 6; et (Baronium) tom. I Annalium anno 57.

Quod vero attinet ad mentem Lactantii hoc capite, eum in bonam sensum recte reducit Thomasius in Notis, quas hic ad finem capitis affixit; tametsi Lactantius non satis circumspecte loquatur.

Libro VII, capite 14: Sciant igitur philosophi, etc. Sex millium annorum spatio totam mundi durationem, [Col. 0090C] nedum hic Lactantius, sed multi quoque alii Partes inclusere; quorum sententiae hac in re singulares quemadmodum sint accipiendae, fuse demonstrat. P. Thomas Malvenda theologus Dominicanus lib. I de Antichristo, cap. 28, 29, 30. Vide Sixtum lib. V Bibliothec., annot. 190.

Eodem libro VII, capite 27: Propheta magnus mittetur a Deo, etc. Lactantius haud probe tenens vaticinium Apocalypsis XI, quae ibi de duobus prophetis Henoch et Elia tempore Antichristi venturis praedicantur, ipse uni tantum hic tribuit. Vide librum de Antichristo P. Thomae Malvendae theologi Dominicani lib. IX, cap. 16, ad finem.

Eodem libro VII, capite 19: Oppresso igitur orbe terrae, etc. Lactantius sacrarum Scripturarum non satis peritus, ut ait S. Hieronymus, verba Apocalypsis XVI haud penitus introspiciens, quaedam hoc capite de Antichristo non satis consona prodit: accurate excutiuntur ea lib. X de Antichristo Thom. Malvendae, cap 11 et 13.

[Col. 0090D] Eodem libro VII, capite 21: Igni sempiterno cujus natura, etc. Tametsi non sit erroneum aut temerarium asserere, ignem inferni esse alterius naturae ab hoc nostro elementari, dummodo verus et corporeus ignis agnoscatur: at melior et probabilior theologorum sententia est, esse ejusdem naturae et speciei cum hoc nostro, quibusdam tamen qualitatibus distinctum. Vide Dominicum Bannes I parte Quaest., artic. 2, dubio 2, conclus. 2.

Eodem capite 21: Sed et justos cum judicaverit, etc. Error iste Lactantii de expurgandis igni justorum corporibus post universale judicium, rejectus est ab scholis theologorum. Vide Sixtum lib. V Bibliothec., annot. 170, 171.

Eodem capite 21: Nec tamen quisquam putet, etc. Haeresis est manifesta, ab Ecclesia damnata, asserere animas justorum corpore solutas, ac nulla purgatione egentes, non statim admitti ad claram Dei [Col. 0091A] visionem, seu essentialem beatitudinem. Cujus quoque erroris fuisse videtur Lactantius; nam ejus verba vix quidem admittunt sanum intellectum. Vide Sixtum libro VI Bibliothecae, annot. 345; Bellarminum lib. I de Sanctorum Beatitudine, cap. 1, 2, 3, 4, 5, 6; Coccium tom. I Thesauri Catholici lib. V, artic. 2.

Eodem, lib. VII, capite 22: Haec eos ratio fefellit, etc. Hic addito scholion inferius positum ad cap. 24.

Eodem libro VII, capite 24: Nunc religua subnectam, etc. Quae tribus istis postremis hujus libri capitibus, nempe 24, 25, 26. Lactantius prolixe disputat de resurrectione prima hominum, de aureo Christi mille annorum regno in terris post resurrectionem primam; de alligatione diaboli per [Col. 0092A] mille annos, ejusque solutione, ac praelio Gog et Magog, ex perperam intellectis vaticiniis Apocalypsis XX, sunt ea fere omnia a sensu Scripturae sacrae, et ab Ecclesiae sanctorumque Patrum doctrina prorsus aliena, ac palam erronea, ut fuse ostendit P. Thomas Malvenda, theologus Dominic., lib X, de Antichristo a cap. 3, ad 11.

Eodem libro VII, capite 25: Jam superius ostendi, etc. Vide notam superius ad cap. 24. Quod autem hic addit Lactantius, a suo tempore ad finem usque mundi tantum superfuisse ducentos annos, et experentia ipsa, et manifesta ratione erroris convincitur. Vide librum de Antichristo Patris Thomae Malvendae, theologi Dominicani, lib. II, caput 30.




[Col. 0091]
PROPOSITIONES QUAE IN LACTANTIO REPERIUNTUR AD FIDEM PERTINENTES, A CATHOLICIS CAUTE LEGENDAE, IN NOTIS, VEL PIO SENSU EXPLICATAE, VEL CONFUTATAE, EX EDITIONE ISAEI DESUMPTAE.

[Col. 0091B] Eae sunt numero quatuor et nonaginta: loca vero, ubi toto in opere sparsim antehac periculose legebantur, supra centum et septuaginta.

1. Deum, amotis Angelis, solum vel solitarium esse, lib. I Institut., cap. 7; lib. IV, cap. 8.

2. Deum Angelos, vel homines genuisse, lib. I, cap. 7; lib. II, cap. 13.

3. Deum ex se ipso genitum, factum, vel procreatum esse, lib. I, c. 7; lib. II, c. 9.

4. Templorum usum supervacuum, lib. I, c. 20; lib. II, c. 2, lib. V, c. 8; lib. VI, cap. 25; lib. de Ira Dei, cap. ult.

5. Non altaria Deo extruenda, non sacrificia facienda, lib. I, c. 20; lib. II, c. 2; lib. VI, c. 1, 20 et 25; lib. VII, c. 6. Epitom., c. 2. lib. de Ira Dei, c. 21.

6. Non munera Deo offerenda, non templa exornanda, lib. II, c. 4; lib. V, c. 8; lib. VI, c. 1. et 25. Epitom. c. 2; lib. de Ira Dei, c. 21.

7. Imaginum usum supervacaneum esse, lib. II, c. 2, 3, 7, 18 et 19.

[Col. 0091C] 8. Hominem esse hominis animam: corpus autem hominis animae ipsius vas, receptaculum, hospitium, domicilium, vestem, indumentum esse, lib. II, c. 2, 3 et 13; lib. III, c. 18; lib. IV, c. 24 et 26; lib. V, c. 22; lib. VII, c. 12; lib. de Opificio Dei, c. 1, 4 et 20.

9. Brutis rationem inesse, et ab homine sola religione differre, lib. II, c. 3 et 9; lib, III, c. 10; l. VII, c. 9; lib. de Ira Dei, c. 7.

10. Sapientiam omnibus hominibus aequaliter a Deo datam esse, lib. II, c. 8; lib. III, c. 25.

11. Deum ad excogitandum prudentissimum esse, lib. II, c. 9. (Vide p. 143, not. ad lin. 5.)

12. Dei Filium Dei spiritum esse, lib. II, c. 9; l. IV, c. 6, 8, 9 et 18.

13. Supremum Angelum ante mundi molitionem creatum fuisse, l. II, c. 9.

14. Supremum Angelum divinam stirpem extitisse, l. II, c. 9.

15. Supremi Angeli peccatum fuisse peccatum invidiae, l. II, c. 9.

16. Dei Filium Deo Patri perseverando probatum fuisse, l. II, c. 9.

17. Verbum Dei primum et maximum Dei Filium inter Angelos esse, l. II, c. 9; l. IV, c. 8, 10 et 14; juxta unam lectionem, ibi, principem Angelorum.

[Col. 0092B] 18. Corpus hominis esse animae septum, vinculum, laqueum, custodiam, carcerem, l. II, c. 9; l. VII, c. 2, 5, 8, 12. Haec jam supra, propositione 8.

19. Duo principia, et duos rerum duces esse, alterum bonarum, alterum malarum, l. II, c. 10, 15, 18; l. VI, c. 3 et 6.

20. Animae materiam in calore esse, l. II, c. 10.

21. Animam humanam ignem esse, I. II, c. 13.

22. Animam humanam ex Dei spiritu, vel ex Dei substantia esse, l, II, c. 13; l. VII, c. 12.

23. Adam fuisse ab initio boni ac mali nescium, sed ab esu vetiti fructus adeptum boni ac mali scientiam, l. II, c. 13.

24. Justorum animas post universale judicium in paradisum terrestrem introductum iri, l. II, c. 13.

25. Deum post diluvium vitae hominum metam in centum et viginti annis collocavisse, lib. II, c. 14.

26. Angelos a Deo missos ad custodiam atque tutelam humani generis, cum numerus hominum coepisset increscere, l. II, c. 15.

[Col. 0092C] 27. Eis Deum praecepisse, ante omnia, ne terrae contagione maculati substantiae coelestis amitterent dignitatem, ibid.

28. Eos subinde a diabolo ad vitia pellectos, et mulierum congressibus inquinatos fuisse, ibid.

29. Idcirco propter eorum peccata non ultra receptos in coelum, in terram decidisse, ibid.

30. Eorum autem filios, quia neque Angeli, neque homines fuerunt, sed mediam quamdam naturam gerentes, nec ad inferos nec in coelum receptos fuisse, ibid.

31. Ita duo genera daemonum facta fuisse, coeleste unum, terrenum alterum, ibid.

32. Daemones aliquod solatium acquirere ex hominum, perditione, l. II, cap. 15.

33. Daemones esse quosdam spiritus tenues, et incomprehensibiles, l. II, cap. 15.

34. Daemones hominum valetudinem vitiare, l. II, c. 15.

35. Daemones nullum sibi honorem appetere, l. II, c. 17.

36. Deum vere et proprie quibusdam affectibus commoveri, l. II, c. 18; l. de Ira Dei, c. 2, 15 et 16.

37. Deum vere et proprie irasci, l. II, c. 18, et toto l. de Ira Dei, praesertim, c. 16 et 17.

[Col. 0093A] 38. Animae humanae originem e coelo esse, l. II, c. 19, l. VII, c. 9 et 12.

39. Coelum, terram, mundum denique rotundae, sive orbicularis figurae non esse, l. III. c. 24.

40. Diabolum non statim post transgressionem ad poenam detrusum, sed in hunc mundum manere permissum, etc., l. III, c. 29; l. VII, c. 26.

41. Divina providentia aversos fuisse philosophos, ne scire possent veritatem, l. IV, c. 2.

42. Deum patrem dignatum fuisse Filium suum appellatione divini nominis, l. IV, c. 6.

43. Christum fuisse a principio Filium Dei, lib. IV, cap. 8.

44. Filium Dei a Deo Patre fuisse procreatum, l. IV, c. 8.

45. Dei Verbum spiritum esse cum voce et tono ex ore Dei prolatum. l. IV, c. 8.

46. Dei Filium Angelum esse, l. IV, c. 8 et c. 14; juxta unam lectionem, ibi, principem Angelorum.

47. Angelos Dei spiritus esse ex Dei naribus tacite [Col. 0093B] prolatos, l. IV, c. 8.

48. Hominis spiritus dissolubiles esse, l. IV, c. 8.

49. Christum, cum carnem humanam sumpsit, hominem induisse, gessisse, l. IV, c. 10.

50. Christum passum esse anno quinto decimo Tiberii Caesaris, lib. IV, c. 10.

51. Deum noluisse Filium suum in primo adventu in claritate et potestate coelesti mittere, ut ingratus in Deum populus Judaeorum in errorem induceretur, l. IV, c. 11.

52. 53. Duas resurrectiones futuras in fine saeculorum. Post primam resurrectionem Christum mille annis in terra cum justis regnaturum. Quo tempore multa eventura pronuntiat, quae falsa notantur, ipso regno mille annorum sublato, l. IV, c. 12, in fin.; l. VII, c. 2, 14, 19, 20, 21, 22, 24, 25 et 26. Epit., c. 11.

54. Infirmatum Virginis uterum, et factam in multa miseratione matrem. Virginem, l. IV, c. 12.

[Col. 0093C] 55. Hierosolymam a Salomone conditam fuisse, l. IV, c. 13 et c. 18.

56. Christum mediam inter Deum et hominem substantiam gessisse, sive medium inter Deum, et hominem esse, l. IV, c. 13 et c. 25.

57. Christum Deum et hominem fuisse ex utroque genere permistum, l. IV, c. 13.

58. Christum initio adolescentiae suae baptizatum fuisse, l. IV, c. 15.

59. Christum legem Dei solvisse, l. IV, c. 17.

60. Pilatum sententiam adversus Christum non tulisse, l. IV, c. 18.

61. Christum Dominum passionis tempore coloris punicei veste indutum fuisse, lib. eod., cap. eod.

62. Christum post passionem suam se Judaeis ostendere noluisse, ne adduceret eos in poenitentiam, et eos resanaret, l. IV, c. 20.

63. Deum purum virtutem docere non potuisse, quia expers corporis non fecisset, quae doceret; ideo Christum carnem sumpsisse, l. IV, c. 23.

64. Christi corpus e cruce intactum sublatum, ne ad resurgendum inhabile redderetur, l. IV, c. 26.

65. Christianos, cum unum Deum esse dicant, duos tamen asserere, Deum Patrem, et Deum Filium, l. IV, c. 29. (Haec minus bene ab Isaeo reprehensa esse videntur.)

[Col. 0094A] 66. Patrem a Filio fieri, et Filium vicissim a Patre, l. IV, c. 29. (Haec etiam plano sensu explicantur: quod enim constituit patrem, vel paternitatem est filius vel filiatio; sicut paternitas constituit filiationem.)

67. Usum luminum in templis supervacuum, l. VI, c. 2.

68. Qui sciens peccat, apud Deum veniam non habere, l. VI, c. 13.

69. Qui ab operibus malis abstinet, satis justum esse, l. VI, c. 13.

70. Maximum crimen esse illus, qui parum laetetur, cum adversi quidpiam inimico suo videat accidere, l. VI, c. 16.

71. Justo militare non licere, l. VI, c. 20.

72. Justo accusare quemquam crimine capitali non licere, l. VI, c. 20.

73. Praeceptum in Decalogo positum, »Non occides,« simpliciter et absque ulla exceptione intelligendum esse, ut nullo modo liceat hominem occidere, l. VI, c. 20.

[Col. 0094B] 74. Deum corpore praeditum esse, lib. VII, cap. 5, Epitom. 10, de Ira Dei, 2 et 18, de Opific. 2 et 8.

75. 76. Mentem humanam in quiescentibus somno sopiri, in furiosis penitus extingui, contagio corporeae imbecillitatis aegrescere, lib. VII, cap. 12, Opific. cap. 18.

77. Animam humanam emissam corporis claustro ad sedem suam revolare, l. VII, c. 12.

78. Mundum sex millibus annorum duraturum, l. VII, c. 14 et 25 Epitom., c. 11.

79. Adam mille annis vixisse, l. VII, c. 14.

80. Non ante venturum Antichristum, quam Roma pereat, l. VII, c. 15 et 25.

81. Hostem superventurum decem Regibus in fine mundi, qui illos subigat, mox et ipse ab Antichristo subigendus, et occidendus, l. VII, c. 16 Epitom., c. 11.

82. In fine mundi prophetam missum iri a Deo, l. VII, c. 17.

[Col. 0094C] 83. Post praedicationem illius prophetae Antichristum oriturum, l. VII, c. 17.

84. Malo spiritu Antichristum generatum iri, l. VII, c. 17.

85. Impios non resurrecturos in judicium, l. VII, c. 20.

86. Animam humanam spiritum esse, et ideo corpore exutam parem levibus ventis esse, lib. VII, c. 20.

87. Carnem, quam Deus homini superjecerit post resurrectionem non huic terrenae fore similem, l. VII, c. 21.

88. Ignem inferni diversum natura esse ab hoc nostro, l. VII, c. 21.

89. Ignem inferni purum esse, et lucidum, etc., l. VII, c. 21.

90. Poenas animarum et praemia differri usque ad diem universalis judicii, l. VII, c. 21.

91. Affectus interdum ad delinquendum cogere, Epitom., c. 4.

92. Deum auctorem esse malorum, l. de Ira Dei, c. 3.

93. Deum proposuisse bonum et malum, l. de Ira Dei, c. 15.

94. Aere ali animam, cibis corpus, lib. de Opific., c. 11.




[Col. 0093]
ELENCHUS MANUSCRIPTORUM CODICUM LACTANTII. MANUSCRIPTI CODICES:

[Col. 0093C] BALLIOLENSIS Oxonii in Anglia ms. codex, complectens septem libros Divinarum Institutionum, ac librum [Col. 0094C] de Ira Dei. Eo usus est Thom. Sparckius in editione Oxoniensi anni 1684.

[Col. 0095A] BALUZIANUS, seu clariss. necnon eruditissimi viri Stephani Baluzii Tutelensis ms. codex bonae notae 400 annorum. In eo sunt liber de Ira Dei incipiens a capite 8, et liber de Opificio Dei. Hic codex nunc est in Bibliotheca Regia, forma octava, numero 2967: quem videas infra.

Codex ms. Divin. Institutionum a BARTHIO visus, cujus tamen paucissimae sunt variantes lectiones a Barthio excerptae.

Ms. codex quo usus est BETULEIUS in editione, quae post mortem ejus emissa est anno 1563; parce tamen hoc ms. usus videtur Betuleius.

BODLEIANUS Oxonii, continens libros Divinarum Institutionum, cum Epitome, et de Ira Dei, ac de Opificio Dei, Codex optimus, quo usus est Thomas Sparkius in editione 1614. Incipiunt variae lectiones secundo tantum libro Divinarum Institutionum.

Duo Codices Caenobii S. SALVATORIS BONONIENSIS, quorum antiquior dicitur esse mille annorum, mihi vero ex specimine 900 annor. aetatem superare non [Col. 0095B] videtur; non sunt enim litterae quadratae nec capitales; sunt potius similes ms. Regio 900 annorum notato 3735. Est equidem bonae notae; et quandoque differt a caeteris, ac nonnullas habet interpolationes. Hujus antiquissimi codicis specimina ediderunt Leo Allatius in Hetruscis Antiquitatibus; clarissimus D. Bernardus de Montfaucon in Diario Italico, et in Palaeographia Graeca, atque etiam D. Nicolaus le Nourry, tom. II Apparatus ad Bibliothecam SS. Patrum, p. 616.

Alterum exemplar BONONIENSE recentius est, sed priori non impar. Utrumque a Thomasio, quem Isaeus sequitur, collatum ac sapius citatum. Multo plures horumce amborum mss. codicum variantes lectiones a Latino Latinio in ora sui Lactantii notatas habuit Joan. B. le Brun, cura, et studio litterati viri PETRI HEMARD, Stampensis, in senatu Parisiensi advocati. Simile exemplar, idque autographum Latini Latinii habuit Lengletius ex celeberrima Sanctae Genovefae [Col. 0095C] Bibliotheca. Non equidem ipse Latinius contulerat mss. Bononiensia: sed varias eorum lectiones acceperat, anno 1558, a Michaele Thoma Taxaquetio, qui alius non est a Thomasio, Lactantii editore. De hoc infra in TAXAQ.

Codex D. Joannis le BEUF, Regiae Inscriptionum Academiae socii, continet solummodo duos libellos de Ira Die et de Opificio Dei. Scriptus videtur saeculo decimo quarto.

Joannis Baptistae LE BRUN, Rotomagensis, ms. codex 400 annorum, complectens septem libros Div. Institutionum libros de Ira Dei, et de Opificio Dei. In hujus margine adscriptae sunt variae alterius ms. codicis lectiones ad septem libros Divin. Institutionum.

CAMERACENSES duo in membrana codices; unus noni aut saltem decimi saeculi, sed ita mutilus, ut nonnisi summo studio et cura legi possit. Continet septem libros Institutionum: habet fere ubique Graeca [Col. 0095D] eximia litteris quadratis scripta. Alter scriptus est ineunte saeculo decimo quinto, in quo continentur libri VII Institutionum, et libelli de Ira et de Opificio Dei, vel de Formatione hominis. Adsunt Graeca, quandoque sat bene scripta, quandoque charactere vulgari latino.

Celeberrimae Academiae CANTABRIGIENSIS Bibliothecae codex manuscriptus anno Domini MCCCCLXV in venerabili Monasterio Sublacensi, ut notatur ad calcem ejusdem codicis; continetque septem libros Div. Institutionum, ac libros de Ira Dei, et de Opificio Dei: itaque ibi eo ipso anno scriptus fuit, quo prima editio Sublaci excusa est. Hunc vidit editor Cantabrigiensis. Hic codex descriptus non est ex prima Sublacensi editione, a qua multum differt, ut patet ex variis lectionibus, quas ex eo profert editor Cantabrigiensis.

Lectiones variae optimi ms. codicis a Theodoro [Col. 0096A] CANTERO collectae: quae Gallaeo sunt commodatae.

Codex in membrana medio saeculo decimo quinto exaratus, et sat concinne scriptus. Hunc, qua pollet humanitate, mihi commodavit R. P. Fulgentius, praefectus Bibliothecae PP. CAPUCINORUM PARISIENSIUM conventus S. Honorati. Graeca in eo eleganter scripta sunt; non tamen adsunt omnibus in libris. Quo in codice leguntur libelli de Ira et de Opificio Dei.

Codex ms. antiquus et optimae notae, fere in omnibus antiquissimo Bononiensi similis, a JO CAUCI accuratissime collatus, complectens libros Div. Institutionum, de Ira Dei, et de Opificio Dei. Hujus codicis variae lectiones Gallaeo usu venerunt.

Ms. codex collegii Corporis CHRISTI Oxonii, continens libros Div. Institutionum, de Ira Dei, et de Opificio Dei. Eo usus est, parce tamen, Thom. Sparkius.

Mss. 400 et 300 annorum codices duo eruditissimi atque urbanissimi viri GOTHOFREDI CLERMONT Amstelodamensis, apud legatos Batavos in Gallia oratoris [Col. 0096B] sacri, anno 1715; qui ubi audivit Parisiis a cl. viro Stephano Baluzio, Joannem B. le Brun in eo esse, ut Lactantii editionem ad mss. codices collatam et emendatam publici juris faceret, reversus Amstelodamum, duos ad usum humanissime Joan. Bapt. le Brun misit, cum editis duobus; quam ob rem ei multum debet haec nostra editio.

Bibliothecae COLBERTINAE ms. codex 800 annorum, n. 1297, ex quo in lucem prodiit praeclarus ille Lactantii liber de Mortibus persecutorum, clarissimi nec non eruditissimi viri Stephani Baluzii cura; quem ms. denuo accuratissime contulit Joan. B. le Brun, ac ipse in eo cum editis conferendo curam summam ac studium suum posuit Lengletius, qui animadvertit plura ab aliis praetermissa. Alii sunt codices, horum unus, qui videtur esse ann. 700, n. 2679, scriptus est Venetiis; alius 500 annor., n. 5173, scriptus in dioecesi Aniciensi; tres alii 300 annorum, scilicet n. 3573, scripti Bononiae; alteri duo, n. 4095 et n. 4495 complectentes [Col. 0096C] libros Divinarum Institutionum, et libros de Ira Dei et de Opificio Dei; unus 300 item annorum scriptus Bononiae, n. 1975, continens septem dumtaxat libros Divinarum Institutionum; et alter, 300 pariter annorum n. 6210, scriptus Florentiae, continens libros de Ira Dei et de Opificio Dei. Est etiam alter, qui est, 800 annorum, n. 1336, qui nihil habet ex Lactantio, sed carmen de Phoenice sub nomine Lactantii. Atqui omnes isti codices Colbertini hodie sunt in Regia Bibliotheca: horum indicem ac aetatem mox dabimus.

Ms. codex Divinarum Institutionum, et libri de Opificio Dei COLOMESIO visus: cujus paucae admodum sunt variantes lectiones.

COLONIENSIS codex, cujus varias lectiones saepissime profert editor Coloniensis anni 1544: qua editione usus est Lengletius.

COTTONIENSIS Oxonii codex ms. complectens libros Div. Institutionum, primo (ut videtur) dempto, cujus [Col. 0096D] nonnullas variantes lectiones apposuit Sparkius in sua Oxoniensi editione anni 1684.

Mss. codices duo, quorum variantes lectiones ad Tornesium misit Jacobus Cujacius. His Tornesius usus est in editione anni 1579.

Codex ms. Bibliothecae collegii EMMANUELENSIS apud Cantabrigienses anno Domini MCCCCXXIV descriptus, ut ex subscriptione ad finem addita liquet, et est altero Cantabrigiensi longe emendatior. Complectitur libros Div. Institutionum, et de Ira Dei ac de Opificio Dei. Hunc contulit editor Cantabrigiensis, ejusque varias lectiones praemisit suae editioni.

Ms. codex vetustus, quo olim usus fuit DESIDERIUS ERASMUS. Illius variae lectiones paucissimae sunt, praeterquam ad librum de Opificio Dei, quem pauculis quibusdam notis illustravit Erasmus in hujus libelli editione anni 1529, et aliarum quae postea excusae sunt, [Col. 0097A] tum separatim, tum in quibusdam Lactantii editionibus.

Antiquissimus codex, quo Georgius ERHARDUS usus est: at cujus paucissimas variantes lectiones decerpsit Gallaeus.

Cujus nomen saepius legitur in notis, is erat Petrus FRANCIUS, eloquentiae professor in illustri schola urbis Amstelodamensis, cujus Bibliotheca, non equidem numero voluminum, sed notis mss. hujus viri doctissimi unicuique libro aspersis illustrior erat. Obiit, ut puto, anno 1704, ejusque musaeum litterarium venale fuit Amstelodami anno 1705, apud Henricum Wetstein, bibliopolam. Hujus in Lactantium annotationes et conjecturas habuerat Joan. Bapt. le Brun a Domino de Clermont, Batavo.

Ecclesiae metropolitanae S. GATIANI Turonensis 300 annorum codex, cujus, ac ms. codicis Majoris Monasterii variantes lectiones ad Joan. Bapt. le Brun misit Jacobus Christophorus Garreau, vir eruditus ac religiosus, et publico bono natus.

[Col. 0097B] GOTHANUS codex ms. serenissimi Saxonum ducis est 400 circiter annorum; continetque septem libros Institutionum, ac libros de Ira Dei, et de Opificio Dei. Eo usi sunt Cellarius, Heumannus et Bunemannus.

Ms. codex Claudii Menardi, de quo sic J. F. GRONOVIUS: Nactus in Andibus apud Claudium Menardum membranas non valde vetustas, incepi qualescumque essent conferre, et inveni quae vulgatis potiora ducerem. Plures dumtaxat locos duorum priorum librorum Div. Institutionum emendavit ex hoc manuscripto in libro Observationum in scriptores ecclesiasticos.

Quinque GUELF. aut WOLFF. mss. codices Wolfenbutelenses, partim ex Bibliotheca Gudiana, sed quorum varias lectiones habere non potuit Bunem. Fortasse quispiam felicior erit.

Codex ms. JANI GUILIELMI, aut saltem ab ipso collatus, non infimae vetustatis. Continet libros Divinarum Institutionum, de Ira Dei, et de Opificio Dei: [Col. 0097C] quasdam varias ejus lectiones habuit Gallaeus.

Unus papyraceus Adriani JUNII, scholae Amstelodamensis, in nova urbis regione rectoris. Hic codex foeda admodum manu ex optimo archetypo exaratus, commodatus fuit Gallaeo ab Hadriano Junio. At eum diligentius inspexit Thomas Crenius.

LIPSIENSIS Academiae tres mss. codices carthacei, 300 circiter annorum, quorum unus est optimae notae, et antiquissimis consentiens. Continent libros Divinarum Institutionum, de Ira Dei et de Opificio Dei, dempto uno, in quo desunt duo postremi. His usi sunt Cellarius atque Bunemannus.

LONDINENSE Regium, de Ira Dei, cujus apographum habuit ex amico Bunemannus.

Ms. 500 annorum codex Majoris Monasterii, Gallice Marmoutier, ordinis S. Benedicti, S. Mauri congregationis, prope Turones.

MERTONIENSIS Oxonii ms. codex, cujus varias lectiones, sed nimis parce, refert Sparkius in sua Oxoniensi [Col. 0097D] editione; inchoat solum tertio libro Div. Institutionum usque ad finem libri de Opificio Dei.

Ex Bibliotheca collegii NAVARRICI Paris. ms. codex 300 annorum, complectens libros divin. Institutionum de ira Dei, et de Opificio Dei.

Membranaceus codex PALATINUS, continens libros Divinarum Institutionum, cujus varias lectiones Gallaeo suppeditavit Isaac Vossius.

Francisci PENIAE Hispani, romanae rotae auditoris, ms. codex non infimae notae, complectens libros Div. Institutionum, de Ira Dei, et de Opificio Dei. Hunc Isaeus contulit: sed cujus sit aetatis non indicavit.

Mss. codices Bibliothecae REGIS CHRISTIANISSIMI, quorum duo sunt 900 annorum optimae notae, primus n. 3735, et alter n. 3736, qui fuit olim ex Bibliothea cl. Puteani: hunc Jo. Opsopoeius contulit olim in nonnullis graecis Sibyllarum locis, et reliqua sunt a Joan. le Brun collata; unus 400 ann., n. 3976, et alter [Col. 0098A] 300 an., n. 3739 optimae notae; unus 300 ann., n. 3737; alius 300 annor., n. 3741, optimae notae; unus 300 ann., n. 3740, cum eximiis picturis, in quo est etiam Epitome divinarum Institutionum; alius Mantuae descriptus anno 1428, n. 3977; alius 300 circiter annorum, n. 3738, ex bono archetypo exscriptus; alter 200 aut 250 annorum, n. 3742. Alii duo 300 circiter annorum, n. 3978 et n. 3979, continentes solummodo Lactantii libros de Ira Dei, et de Opificio Dei, seu Formatione hominis.

Hos omnes codices aeque ac Colbertinos contulit Joan. Bap. le Brun, quorum hic damns indicem, eo quo nunc exstant ordine; scilicet:

N. 1662. Codex membranaceus olim Claud. Puteani: Caecilii Firmiani Lactantii libri septem Institutionum, liber de Ira Dei, liber de Opificio Dei, Epitome div. Institutionum, codex in-folio nono saeculo exaratus.

N. 1663. Codex membranaceus: de Falsa Religione libri septem, at Divin. Institutionum sexti finis et septimi pars maxima desiderantur, nono saeculo scriptus, in-folio.

[Col. 0098B] N. 1664. Codex in membrana: Firmiani Lactantii de Falsa Religione libri septem, ejusdem ad Demetrian. liber de Opificio Dei: partim XII, partim XIV saeculo exaratus, in-fol.

N. 1665. Codex membranaceus: Firmiani Lactantii Institutionum divinarum libri septem: sub finem saeculi XIV scriptus, in-fol.

N. 1666. Codex chartaceus: Firmiani Lactantii Institutionum divinarum adversus gentes libri septem, liber de Opificio Dei, sive Formatione hominis, anno 1428 Mantuae scriptus, in-folio.

N. 1667. Codex chartaceus, olim Colbertinus: Lucii Caecilii Firmiani Lactantii Institutionum divinarum libri septem, anno 1463 exaratus, in-folio.

N. 1668. Codex partim membranaceus, partim chartaceus: Firmiani Lactantii Divinarum Institutionum libri septem, saeculo XV exaratus, in-folio.

N. 1669. Codex membranaceus, olim Colbertinus: Firmiani Lactantii divinarum Institutionum libri [Col. 0098C] septem. Subjicitur excerptum ex S. Augustini lib. XX de Civit. Dei; de novissimo Judicio; de Ira Dei, de Opificio Dei, saeculo XV exaratus, in-folio.

N. 1670. Codex membranaceus, olim Colbertinus: Firmiani Lactantii Institutionum divinarum libri septem. Subjicitur fragmentum de extremo Judicio, liber de Ira Dei, liber de Opificio Dei, saeculo XV exaratus, in-folio.

N. 1671. Codex membranaceus, olim Puteanus; Firmiani Lactantii Institutionum Divinarum libri septem, de Ira Dei, de Opificio Dei, de Phoenice carmen, de Resurrectione carmen, Epitome divin. Institutionum, saeculo XV exaratus, in-folio.

N. 1672. Codex membranaceus: Firmiani Lactantii Institutionum divinarum libri septem, Praemittuntur poemata duo, unum de extremi judicii Die, anonymo auctore, alterum de resurrectionis Dominicae Die, Lactantio tributum. Subjicitur fragmentum de extremo Judicio e S. Augustini libro XX de Civitate [Col. 0098D] Dei, liber de Ira Dei, de Opificio Dei; saeculo XV exaratus, in-folio.

N. 1673. Codex membranaceus: Firmiani Lactantii Institutionum divinarum libri septem; passim ad marginem adjectae sunt notae R. P. Joannis Mariae Brasichelli sacri Palatii Apostoloci magistri: sub finem XV saeculi scriptus, in-folio. (At notae Brasichelli quae infra sunt editae, scriptae fuerunt initio saeculi, XVII).

N. 1674. Codex membranaceus: Firmiani Lactantii libri septem Institutionum divinarum, quarum initium desideratur, de Ira divina, de Opificio Dei, sive Formatione hominis, carmen de Phoenice, de Resurrectionis Dei die; sub finem XV saeculi exaratus, in-folio.

N. 1675. Codex chartaceus: Lactantii Firmiani Institutionum divinarum adversus Gentes libri septem, de Ira Dei, de Opificio Dei, Epitome, de Ratione [Col. 0099A] libri fragmentum recentius: manu rudi scriptus, in-folio.

N. 1676. Codex chartaceus: Firmiani Lactantii liber de Ira Dei: XV saeculo exaratus, in-folio.

N. 1677. Codex membranaceus: Firmiani Lactantii liber de Ira Dei, et de Opificio Dei: saeculo XV scriptus, in-folio.

N. 1678. Codex chartaceus: Firmiani Lactantii erratorum libri tres, auctore Antonio Raudensi, theologo: scriptus saeculo XV, in-folio.

N. 1679. Codex chartaceus, olim Colbertinus: idem liber Antonii Raudensis, in-folio.

N. 1680. Codex chartaceus, olim Colbertinus: idem liber Antonii Raudensis, in-folio.

N. 2623. Codex membranaceus, olim Colbertinus: Firmiani Lactantii divinarum Institutionum libri septem, de Ira Dei, de Opificio Dei: scriptus Bononiae in Italia, anno 1436, in-4o.

N. 2624. Codex membranaceus: Firmiani Lactantii de Falsa Religione libri septem, de Ira Dei, de [Col. 0099B] Opificio Deo: saeculo XV scriptus, in-4o.

N. 2625. Codex partim membranaceus, partim chartaceus, olim Colbertinus: Lactantii Firmiani Institutionum divinarum libri septem, de Ira Dei, de Opificio Dei: saeculo XV scriptus in-4o.

N. 2626. Codex membranaceus, olim Colbertinus: Lactantii Firmiani Institutionum libri septem, de Opificio Dei, seu hominis Formatione, de Ira Dei: scriptus saeculo XV, in-4o.

N. 2627. Codex membranaceus, olim Colbertinus: Lycii Caecilii liber de Mortibus persecutorum, cum scriptis aliis: partim XII, partim XI saeculo scriptus, in-4o.

N. 2967. Codex membranaceus, olim Baluzianus: liber de Ira Dei (desiderantur septem priora capita), de Opificio Dei, seu hominis Formatione: saeculo XV scriptus, in-8o.

N. 2968. Codex membranaceus, olim Colbertinus: Lactantius Firmianus, de Ira Dei, de Opificio Dei, [Col. 0099C] seu hominis Formatione, scriptus anno 1439, in-8o.

REIMMANNIANUS codex chartaceus, Bunemanno libenter communicatus, saeculi XV.

Codex unus in membrana, decimi quarti saeculi, quem habet eximia Bibliotheca eminentissimi cardinalis de Rohan, cujus principis summa humanitate copia nobis facta est. Continet solummodo septem libros Divinarum Institutionum, in quibus Graecum non legitur, sicut ea ferebant tempora.

ROSTOCHIENSIS ms. codex, cujus paucae admodum sunt variantes lectiones ad libros Divinarum Institutionum. Has habuit Gallaeus ab Isaaco Vossio.

SANGERMANENSIS codex, in membrana pariter, olim Seguierii, Franciae cancellarii, eleganter scriptus, quadringentorum fere annorum, cui desunt duae priores paginae. Continet libros septem Divinarum Institutionum; Epitomen, sed imperfectam; libros de Ira divina ac de Opificio Dei; atque tandem carmen de Phoenice, cum ista admonitione: Ista Carmina dicuntur esse Lactantii. Quandoque adsunt Graeca, [Col. 0099D] eaque sat eleganter scripta.

SORBONICI duo 300 annorum, n. 271 et n. 272, in quorum priore legitur ad calcem, Scripsi ego Johannes de Maguncia . . . , an. 1448. Uterque complecitur Lactantii septem libros Divin. Institutionum, et libros de Ira Dei, et de Opificio Dei, sive de hominis Formatione.

Ms. mille annorum codex TAURINENSIS Sardiniae regis, ex quo eruditissimi viri Christophori Matthaei Pfaffii beneficio in lucem prodiit Parisiis, anno 1712. Divinarum Institutionum Epitome integra, paucis exceptis, cujus priora quinquaginta quinque deerant capita in praecedentibus editionibus. Hujus codicis apographum ad me misit clarissimus Pfaffius per doctiss. Johan. Gabrielem Schoefflinum. Monet Pfaffius exstare praeterea in Bibliotheca Taurinensi novem [Col. 0100A] codices mss. Lactantianorum operum; verum aetatem non indicat.

Codex doctissimi viri Michaelis Thomae TAXAQUETII, diligenter excussus atque examinatus ab Isaeo, qui ejus aetatem non indicavit. Continet libros Divinar. Institutionum, de Ira Dei et de Opificio Dei.

Miror saepissime a doctis appellari codicem ms. TAXAQUETII, cum Taxaquetius non sit alius a Michaele Thomasio, Lactantii editore, qui Balearo-Majoricanus erat. Is, medio saeculo XVI, Bononiae juri pontificio ac civili, cum, ut ait ipse (Epistola ad Granvellen. cardin., Lactantio anni 1570 praefixa), operam daret, vidit, non antiquissimum modo codicem Lactantii saepius decantatum, sed etiam aliud exemplar in eadem Bibliotheca S. Salvatoris Bononiensis, minus equidem antiquum, at non impar illi antiquissimo. Nicolaus Antonius, Bibliothecae Hispanae novae, t. II, in-folio, Romae, 1672, p. 117, hanc controversiunculam dirimit. Sic enim ait: Michael Thomasius Taxaquet Balearis-Majoricensis caesareo ac pontificio [Col. 0100B] juri operam navavit, cum Ilerde apud Catalanos, tum Bononiae in Italia. Praeclaram ejus doctrinam eruditionemque scripta prae se ferunt; scilicet Lactantii Firmiani opera emendavit, et notulas addidit. Antuerpiae ex officina Plantiniana 1570. Alia ejus opera recenset Nicolaus Antonius: sed suspicor unde natus sit error. Latinus Latinius haec manu sua notavit, initio Lactantianae editionis, Aldinae, 1535, in qua varias lectiones Bononiensium mss. descripsit. Emendare coepi, inquit, libros hosce Lactantii ex variis lectionibus duorum codicum, quorum alter ex Bibliotheca S. Salvatoris Bononiensis litteris Longobardicis descriptus mirae vetustatis, alter itidem Bononiae ab erudito viro Michaele Thoma Taxaquetio, ex Balearium Majore insula orto, diligentissime excussus, atque examinatus est. Earum vero emendationum copiam fecit mihi Taxaquetius cum Romae esset, meque mirifice diligeret: quae est hominis humanitas. Haec porro eadem Latinii manu ad calcem Lactantianae Epitomes scripta sunt: Emendationi [Col. 0100C] huic manum primam adhibui Romae, 1558, tertio kal. junii. Hinc procul dubio ansam arripuerunt Isaeus, aliique viri eruditi, secernendi Michaelem Thomam Taxaquetium a Michaele Thomasio, Lactantii editore. At error ab uno semel patratus facile ad plures dimanavit. Non igitur culpandus erat Heumannus, quod Michaelem Thomasium a Michaele Thoma Taxaquetio non distinxerit aut separaverit. Si ergo doctis occasio evenit eruditorum errata reprehendendi id sobrie, id modeste fiat, velim, nec illos umquam juveniliter exagitent.

Ms. codex septem librorum Divinarum Institutionum emptus a TORNESIO, cum suam pararet editionem Lugdunensem, an. 1567 et subsequentium, quarum in margine varias quasdam ms. codicis apposuit lectiones; sed ms. aetatem non indicavit.

Duodecim VATICANI codices mss. qui Romae in Bibliotheca Vaticana asservantur: eorum lectiones passim allegantur. Horum Thomasius septem, Isaeus vero [Col. 0100D] quinque adhuc alios se cum superioribus septem mss. codicibus diligenter contulisse testatur; sed cujus fuerint aetatis, illis non placuit indicare nobis, sicut nec indicavit Gallaeus eorum ms. quorum variantes lectiones collegit.

Ms. codex Abbatiae Canonicorum Regularium S. VICTORIS Paris. 400 circiter annorum, complectens libros Divinarum Institutionum, de Ira Dei et de Opificio Dei: quem benigne cum Joan. le Brun communicavit Domnus Vion Herovallius, canonicus regularis, et Bibliothecae San-Victorinae Parisiensis tunc praefectus.

Unus Canonicorum B. Mariae ULTRAJECTINAE ms. codex ex optimo descriptus archetypo, continens libros Div. Institutionum, de Ira Dei, et de Opificio Dei, quo usus est Gallaeus.




[Col. 0101]
ADMONITIO IN SEQUENTEM NOTITIAM.

[Col. 0101A] Jamdiu questi sunt eruditi, quod Josephus Isaeus in sua Lactantianorum operum editione duodecim appellaverit manuscriptos codices Vaticanos a se collatos, non indicata eorum aetate, nec quo tempore scripti putantur. Cum eumdem cursum peragerem, in mentem mihi venit litterarum ac litteratorum Patronum non orare modo, sed et ab eo exorare, ut per ipsum mihi liceret mss. codicum Lactantii, quos servat Vaticana Bibliotheca, notitiam habere. Hanc ergo benigne curam suscepit eminentissimus cardinalis [Col. 0102A] Passioneus non tantum ob singularem ejus erga studiosos quosque amorem, verum etiam propter antiquam, qua me ab annis fere quadraginta complectitur, benevolentiam. En igitur haec ipsa notitia, qualem eam eminentissimo cardinali ultro praebuit vir clariss. atque eruditiss. Josephus Simonius Assemannus, Bibliothecae Vaticanae custos. Hac, lector erudite, at non sine grato in litteratorum Patronum animo, fruaris velim.




[Col. 0101]
NOTITIA MANUSCRIPTORUM CODICUM LUCII CAECILII FIRMIANI LACTANTII, QUI ASSERVANTUR ROMAE, IN APOSTOLICA BIBLIOTHECA VATICANA.


Quos Josephus Isaeus coutulisse se testatur.
[Col. 0101B]

I. CODEX VATICANUS, signatus num. 215, in membrana, folia scripta continens 180, in eo continentur: Lactantii Firmiani Divinarum Institutionum libri septem a fol. 1 ad fol. 148; ejusdem de Ira Dei liber unus, fol. 149 ad fol. 165; ejusdem de Opificio Dei liber unus, fol. 165 ad fol. 180. Nulla temporis nota signatur; videtur autem scriptus circa annum 1480, quantum conjicere est ex pictura minio ornata codici praefixa.

II. CODEX VAT., signatus num. 216, in membrana, folia scripta continens 264, exaratus 24 Augusti 1481, quemadmodum notatur ab amanuensi, extrema linea folii 264. Leguntur in eo: Lactantii Divinarum Institut. libri septem, fol. 1; de Ira Dei, fol. 216; de Opificio Dei, fol. 235; Divinav. Institut. Epitome, qualis tunc habebatur, cujus initium est, Nam si initium, vel potius, Nam si Justitia, fol. 254.

III. CODEX VAT., signatus num. 217, in membrana, folia scripta continens 146. Nulla temporis nota affixa [Col. 0101C] est; sed ejusdem aetatis ac duo praecedentes codices videtur. Sunt in eo: Lactantii Divinar. Institut. libri septem, fol. 1; de Ira Dei, fol. 123, a tergo; de Opificio Dei, fol. 135, a tergo.

IV. CODEX VAT., num. 218, in membrana, folia scripta continens 165, exaratus sub Sixto IV pontifice, cujus insignia codicis praefiguntur fol. 1. Hic vero apostolicam Romanam sedem occupavit a 9 Augusti anni 1471 ad 12 ejusdem mensis anni 1484; continenturque in eo: Divinar. Instit. libri septem, fol. 1; de Ira Dei, fol. 134, a tergo; de Opificio Dei, fol. 150.

V. CODEX VAT., num. 219, continens folia scripta 180, exaratus sub Julio II pont., cujus imago aurea codici praefigitur fol. 1 cum his litteris: Julii II, Pont. Max.; in membrana. Hic porro sedem apostolicam obtinuit a die 1 Novembris anni 1503 ad [Col. 0102B] 21 Februarii 1513; quo in codice leguntur: Divinar. Instit. libri septem, fol. 1; de Ira Dei, fol. 133; de Opificio Dei, fol. 166, a tergo.

VI. CODEX VAT., num. 220, in membrana, folia scripta continens 171, exaratus ante annum 1447, Nam, fol. 172, extat nota Valterii cujusdam, qui testatur recepisse se duodecim ducatus in numerata pecunia pro pretio hujus codicis, anno Domini 1447, die 12 Decembris; reperiuntur in eo: Divinar. Inst. libri septem, fol. 1; de Ira Dei, fol. 153; de Opificio Dei, fol. 166, a tergo.

VII. CODEX VAT., 221, in membrana, folia scripta continens 281, exaratus circa annum 1450, uti ex praefixis picturis et imaginibus colligitur; continentur in eo: Divinar. Institut. libri septem, fol. 1; de Ira Dei, fol. 252; initium, de Summis necessitatibus; exhortatur Demetrianum ad studendum pietati diligentius, et ad mundi contemptum; hanc epistolam Isaeus non edidit; de Opificio Dei, fol. 267, uti apud Isaeum.

VIII. CODEX VAT., 222, in charta papyracea, folia continens 275, exaratus anno 1462, mense decembri, [Col. 0102C] die vigesimo primo uti fol. ult. annotatur. Leguntur porro in eo: Divinarum Instit. libri septem, fol. 1; de Ira Dei, fol. 225; de Opificio Dei, fol. 252.

IX. CODEX VAT., 223, folia continens 217, exaratus in fol. in membrana per manus Johannis Hornsen, familiaris domini Corradi de Monte Politiano, uti annotatur fol. ult. cujus Corradi insignia praefiguntur fol. 1 cum his litteris: A. Corradi de Monte Policiano. Habentur in eo: Divinarum Instit. libri septem, fol. 1. In fine est, fol. 195, haec nota: Firmiani Lactantii (sic) Divinarum Institutionum ad Constantinum imperatorem, et adversus Gentes libri finiunt septem per manus Johannis Hornsen, indigni servuli egregii domini Corradi de Monte Policiano (sic) palatio apostolico, temporibus serenissimi domini Petri, Domini Nicolai divina Providentia papae quinti, anno 1454, Pontificatus sui anno septimo. De Ira Dei ad Donatum, fol. 195, a tergo.

[Col. 0103A] X. CODEX VAT., 224, in membrana, folia continens 125. Fuit olim Monasterii S. Crucis in Hierusalem Romae, uti annotatur fol. 1, describunturque in eo: Divinarum Instit. libri septem a fol. 1 ad fol. 118.

XI. CODEX VAT., 225, in membrana, folia continens 135, sine nota temporis; sed ex scriptura colligitur, fuisse scriptum anno circiter 1460; leguntur in eo: Divinarum Instit. libri septem, fol. 1 ad 135.

XII. CODEX VAT., 226, in charta papyracea, folia continens 187. Fuit Antonii de Pichetis juris canonis peritissimi, uti annotatur fol. ultimo. Exaratus Papiae, anno 1441, die quarto Decembris, ut habetur fol. 180.


CODICES VATICANI Quos non viderunt nec Josephus, nec Sigismundus Isaeus, in editione Firmiani Lactantii.

1. CODEX VAT., 2876, chartaceus, in-4o, manu recentiori exaratus: Fol. 53. Fragmentum ex libro VII Lactantii Divinarum Institutionum.

[Col. 0103B] 2. CODEX VAT., 3152, chartaceus, in-4o Fol. 21: Lactantii Firmiani de Festo die Resurrectionis Dominicae versus. Initium:

Salve, festa dies toto venerabilis aevo,
   Qua Deus internum vicit, et astra tenet, etc.
Jam anno 1570 monuerat Thomasius in sua Lactantii editione, haec carmina esse Venantii Fortunati. Videas quae annotamus, pag. 270, tom. II hujusce editionis; fol. 23, ejusdem, de Ortu et obitu Phoeninicis carmen:

Est locus in primo felix Oriente remotus,
   Qua patet aeterni maxima porta poli.

3. CODEX VAT., 3381, in membrana, in fol., ex libris Fulvii Ursini: Firmiani Lactantii in Statii Papinii Thebaidem expositio.---Prologus, sive prooemium: Quaeritur quo tempore fuerit Statius iste; constat veraciter, fuisse eum temporibus Vespasiani imperatoris, etc.: [Col. 0103C] Fraternas acies, alternaque regna profanis; quia pacti erant fratres, ut mutuis annis regnarent, etc. Constat foliis 162.

Norunt eruditi hanc expositionem in Statium non esse Firmiani Lactantii, sed Grammatici cujusdam, Luctatii scilicet vel Luctatii Placidi, aut etiam Placidi Lactantii, sub cujus etiam nomine extant glossae quaedam in Ovidii Metamorphoses.

4. CODEX VAT., 5134, fol. 110. Versus Lactantii de Phoenice: Est locus in primo felix Oriente remotus, etc. Ut cod. 315, fol. 28, in charta papyracea scriptus.

5. CODEX VAT., 5346: Lactantii de Phoenice Elegia, fol. 21: Est locus in primo felix Oriente remotus (ut supra).


CODICES NUNC VATICANI, Olim Palatini.

[Col. 0103D] 1. CODEX PALATINUS 161, membranaceus, saeculi XII; constat foliis 236: Firmiani Lactantii Divinarum Institutionum, libri septem (deest initium libri primi); de Opificio Dei, fol. 236 (deest finis).

2. CODEX PALATINUS 162, membran. in fol. recent.; constat foliis 213: Divinar. Institutionum libri septem, fol. 1; de Opificio hominis: Quam minime, fol. 193; de Ortu obituque Phoenicis: Est locus in primo, etc., fol. 209.

3. CODEX PALAT. 163, membran. recent. fol. 261: De Ira Dei: Animadverti saepe, fol. 1; Divinarum Institutionum libri septem, fol. 21; de Opificio hominis: [Col. 0104A] Quam minime, fol. 233; Index capitum Lactantii, fol. 253.

4. CODEX PALAT. 164, ex papyro, in-fol. 190: Divinarum Institutionum libri septem, fol. 1; de Opificio hominis, fol. 157; de Ira Dei, fol. 174.


BIBLIOTHECAE VATICANAE URBINATENSIS Codices Lactantii.

1. CODEX URBINATENSIS 58, membran. antiq. in fol. 282: Divinarum Institut. libri septem, fol. 1; de Opificio Dei, fol. 234; de Ira Dei, fol. 258; Carmen de Phoenice: Est locus, etc., fol. 278; Carmen de Christi Resurrectione: Salve, festa dies, etc., fol. 281.

2. CODEX URBINAT. 361: Lactantii Commentaria in Papinii Statii Thebaidem et Achilleidem: Quaeritur quo tempore, ut in cod. Vat. 3381. In Pergameno; constat foliis 138


CODICES VATICANI Bibliothecae Regiae Alexandrinae, Id est, ex Bibliotheca Christinae Alexandrae, reginae Suecorum.
[Col. 0104B]

1. CODEX REGIO-ALEXANDRINUS 149, in fol., membran., exaratus decima sexta die mensis Januarii anno Domini 1434, Bononiae, uti folio ult. annotatur. Fuerat Bibliothecae cardinalis et principis a Dietrichstain, Germani, ut notatur fol. 1. Constat foliis 244, ubi: Lactantii Divinar. Institut. libri septem, fol. 1; de Ira Dei: Animadverti, fol. 207; de Opificio Dei: Quam minime, fol. 226. In fine haec ab amanuensi annotantur: 1436, die 3 Feb. correctum est hoc opus. Die 20 Feb. 1438 correctum est secunda vice. 1439, die 8 Januarii hora 3, perfeci studium ejus. 1441, die 6 Feb. perfeci iterum studium ejus, corrigendo usque ad orthographiam.

2. COD. REGIO-ALEXANDRINUS 217, membran. in-4o. Fuerat Gerardi Joannis Vossii, uti annotatur fol. 1, [Col. 0104C] deinde Alex. Petavii, num. 71, anno 1656, uti ibidem legitur: De Ira Dei: Animadverti, fol. 1; de Opificio Dei, fol. 25.

3. COD. REGIO-ALEXANDR. 265, membran., constat foliis 189. Ibi sunt: Divinarum Institut. libri septem, fol. 1; de Ira Dei: Animadverti, fol. 161; de Opificio Dei, fol. 176.

4. COD. REGIO-ALEXANDR. 268, ex papyro. Constat foliis 155, exaratus a Gotardo Stella, uti annotatur folio ult. Fuit Nicolai Heinsii, postea Petavii anno 1656, uti observatur, fol. 1: Divinarum Institutionum libri septem, fol. 1 (deest initium); de Ira Dei: Animadverti, fol. 133; de Opificio Dei: Quam minime sim quietus, fol. 145.

5. COD. REGIO-ALEXANDR. 276, membran., antiq., constat foliis 241: Divinarum Institutionum, libri septem: Magno et excellenti, fol. 1 ad fol. 219.

6. COD. REGIO-ALEXANDR. 1151, ex papyro, exaratus a Philippo Scholari Parisiensi, die sexto Octobr., an. [Col. 0104D] Domini 1506, uti annotatur fol. 108: Divinarum Instit. libri septem, Magno et excellenti, fol. 58 (imperfecti); de Ira Dei: Animadverti, fol. 77 ad 98.

7. COD. REGIO-ALEXANDR. 1939, membran., exaratus sub Nicolao V papa, uti constat ex ipsius Stemmate, fol. 2, a tergo. Fuerat patrum Theatinorum S. Silvestri, ut docet inscriptio apposita fol. 1; a Clemente XI in Bibliothecam Vaticanam illatus. Constat foliis 289: Divinarum Institution. lib. septem: Magno et excellenti, fol. 2; de Ira Dei: Animadverti saepe, fol. 244; de Opificio hominis: Quam minime sim quietus, fol. 268.




[Col. 0103]
VARIAE EDITIONES LACTANTII.

[Col. 0103D] Lactantii Firmiani de Divinis Institutionibus adversus Gentes, libri septem, necnon ejusdem ad Donatum de [Col. 0104D] Ira Dei liber unus, una cum libro de Opificio hominis ad Demetrianum, in-folio, in venerabili monasterio [Col. 0105A] Sublacensi, sub an. Domini MCCCCLXV, pontificatus Pauli papae II anno ejus secundo, indictione 13, die vero antepenultima mensis octobris. Haec editio aliquando Romana dicitur, quam per errorem D. Bernard. de Montfaucon in Diario Italico ad annum MCCCCLXI retulerat. Est porro rarissima. Romae reperitur in bibliotheca Barberina; Moguntiae, in scrinio litterario nobiliss. capituli Moguntin.; Parisiis, in museo viri clariss. D. Claudii de Boze, Academiarum Galliae et Inscriptionum socii. Graeca in ea editione quandoque, sed non semper leguntur, videturque ex unico solum desumpta ms. exemplari. Titulus libri I manu est exaratus. Hanc editionem, utpote minus comptam, juxta quosdam, existimavit editor Cantabrigiensis eam esse codicem manuscriptum: sed codex ms. CANTABRIGIENSIS. de quo mentio est in elencho praecedenti, diversus est ab edito.---In-folio Romae, in domo Petri de Maximis, apud Conradum Sweynheym, anno 1468. Extat tum in bibliotheca Regia Parisiis, tum in museo D. de Boze. Extat quoque Romae in bibliotheca [Col. 0105B] eminentissimi cardinalis Passionei.---In-folio, Romae, cum praefatione Andreae, episcopi Aleriensis, apud eumdem Conradum Sweynheym, 1470. Extat in bibliotheca Regia Parisiis. Differt a priori an. 1468.---In-folio, Romae, 1471. Hanc vidit et contulit Jo. Ludolphus Bunemannus.---In-folio, Venetiis, 1472, quam Gallaeus, sed falso, omnium esse primam existimavit. Hanc Isaeus, Heumannus et Bunemannus viderunt.---In-folio, sine loco et anno, sed in Germania excusa rudi charactere, jam a primis typographicae artis incunabulis. Hanc habet Romae eminentissimus cardinalis Passioneus. Nec usquam eam reperi, neque in Germanorum, neque in Gallorum nostratum bibliothecis.---In-folio, Romae, 1474. Extat in bibliotheca Regia Parisiis; extabatque in biblioth. Carpzoviana, unde eam habuerat Christoph. Cellarius. Extabat etiam in bibliot. Hulsiana.---In-folio, Romae, 1475. Hanc laudat Joh. Alb. Fabricius, quam tamen non extare putat Bunemannus. [Col. 0105C] ---In-folio, Rostochii, 1476. Hanc diligenter Heumannus et Bunemannus contulerunt. Graecorum in ea spatia vacua sunt relicta.---In-folio, Venetiis, per Josep. de Colonia et Johan. Menthen de Gerretzem, 1478. Haec editio satis est accurata, in qua Graeca sunt edita. Extat in bibliotheca regalis abbatiae Sanctae Genovefae; eaque usus est Heumannus. Hanc per errorem, propter nomen Josephi de Colonia, citat catalogus Hulsianus, sub anno 1478, tamquam Coloniae excusam.---In-folio, Venetiis, per Andream de Paltasichis Catarensem et Boninum de Boninis, 1478. Graeca citata exhibet, sed rudi charactere; in ea excusa est Epitome. Romae in eximia bibliotheca ejusdem eminentissimi cardinalis Passionei; hanc etiam habet Bunemannus.---In-folio, Venetiis, per Bernardinum de Benaliis, 1483. Hanc laudant Fabricius, Mettayre, aliique; verum eam extitisse dubitat Bunemannus.---In-folio, Venetiis, per Theodorum de Ragazonibus de Asula, MCCCLXXXX (per errorem, pro MCCCCLXXXX). Hanc habuerunt Isaeus, Gallaeus, Carpzovius et Cellarius: [Col. 0105D] hanc habet vir clariss. Claud. de Boze.---In-folio, Venetiis, per Vincentium Benalium, 1493. Extat in bibliotheca regalis abbatiae S. Germani a Pratis.---In-folio, Venetiis, 1494, quam habuit Carpzovius.---In-folio, Venetiis, per Simonem Bevilaquam, studio Andreae Episcopi Aleriensis, 1497. Eam expressam putat Bunemannus ex editione 1470.---In-4o parvo, Parisiis, 1500. cum Aegidii Delphi annotamentis.---In-folio, Venetiis, cura Joan. de Tridino, 1502. Hanc ipse habui, et Joanni le Brun miseram anno 1709.---In-folio, Venetiis, cura ejusdem Joan. de Tridino. 1509. Hanc habebat Carpzovius.---In-4o parvo, Parisiis, emendata ab Aegidio Mazeriensi, 1509. Idem est qui emendaverat editionem anni 1500.---In-folio, Venetiis, a Jano Parrhasio castigata, 1510.---In-8o, Antuerpiae 1510.---In-4o, Parisiis, 1511.---In-folio, Venetiis, 1511, a Joan. de Tridino: eadem est ac Parrhasiana 1510; ea usi sunt Isaeus et [Col. 0106A] Gallaeus.---In-4o, Parisiis, a Joanne Petit et Nicolao de Pratis. 1513, ex emendatioae Aegidii Mazeriensis Delphi. Huic praefixus est titulus: Lepida Lactantii Opera, etc.---In-8o, Florentiae Juntarum, ex emendatione Mariani Tuccii, 1513. Hanc habet bibliotheca Regia, eaque usi sunt Isaeus, Gallaeus et Heumannus.---In-8o, Venetiis, Aldus, ex emendatione Joan. Bapt. Egnatii Veneti, 1515.---In-folio, Parisiis, 1521.---In-folio, Venetiis, quam recensuit Janus Parrhasius, 1521. Hanc vidimus in bibliotheca Regia; in ea Graeca sat emendate sunt edita. Eadem est ac Parrhasiana an 1510.---In-4o, Basileae, Cratandri, 1521. Plerumque ex Aldina fuit desumpta; satis tamen est emendata.---In-folio, velin-4o, Basileae, Cratandri, 1523. Hac Gallaeus se usum esse dixit; vult tamen Bunemannus eamdem esse cum ea anni 1521.---In-4o, Basileae, Cratandri, 1524. Hac usus est Bunemannus in emendando Lactantio.---In-folio, Parisiis, 1525.---In-folio, Basileae, Cratandri, 1532. Ea usus est Cantabrigiensis editor. Hujusce editionis copiam fecit Joanni le Brun [Col. 0106B] Nicol. Lengletius.---In-8o, Lugduni, 1532.---In-8o, Antuerpiae, Joan. Graphaei, 1532, cum notis Erasmi ad Librum de Opificio Dei. Ea est quam Joanni le Brun olim misimus. Hanc habuit Heumannus.---In-4o, Basileae, 1534.---In-8o, Venetiis, Aldus, ex castigatione Honorati Fasitellii Veneti ad codices Casinenses, 1535. Ea usi sunt Thomasius, Isaeus et Gallaeus; fuitque suo tempore editio princeps.---In-8o, Venetiis, Paulus Manuccius, 1538.---In 8o, Coloniae, 1539.---In-8o, Antuerpiae, Gymnicus, 1539. Hanc ex parte emendavit Erasmus Rotterodamensis, cujus leguntur annotationes in librum de Opificio Dei.---In-8o, Lugduni, Gryphius, ex emendatione Fasitellii, 1541: sat elegans.---In 8o, Lugduni, Gryphius, ex eadem emendatione, 1543. Haec minus emendata.---In-folio, Coloniae, 1544, cum notis Desiderii Erasmi ad libellum de Opificio Dei. Haec est eximia et emendatissima.---In-4o, Basileae, 1545, aliis 1546.---In-16, Lugduni, Tornesius, ex emendatione Fasitellii, [Col. 0106C] 1548. Editio elegans et nitida.---In-16, Lugduni, Tornesius, 1553, ex eadem emendatione Fasitellii.---In-8o, Antuerpiae, 1553. Haec laudatur ab Elia Dupin in Bibliotheca Ecclesiastica.---In 8o, Antuerpiae, Gymnicus, 1555, cum Erasmi annotationibus in librum de Opificio Dei.---In-16, Lugduni, Tornesii, 1556, ex castigatione Fasitellii: sat nitida.---In-8o, Antuerpiae, 1556.---In-folio, Basileae, ex officina Henrici Petri, 1556, ubi, juxta Eliam Dupin et P. D. Remigium Ceillier, bis fuit edita. Edita quidem est in haeresiologia Jo. Heroldi. Verum Claudius Ceillier existimat eamdem separatim editam fuisse, hoc ipso anno 1556.---In-folio, Basileae, Henrici Petri, 1559.---In-16, Parisiis, Hieronymus de Marnef, 1561, ex recensione Fasitellii; parum nitida.---In-folio, Basileae, cum Xysti Betuleii commentariis, 1563. Non omnino probatur eruditis, quamvis in iis multa, et fortasse plura quam par est, Betuleius congesserit.---In-8o, Parisiis, 1563.---In-16, Parisiis, 1565.---In-16, Lugduni, Tornesii, [Col. 0106D] 1567: sat elegans, ac emendata ad codicem ms. quem sibi comparaverat Tornesius.---in-8o, Antuerpiae, 1568.---In-8o, Antuerpiae, Stelsii, 1570, cum notis Erasmi ad libellum de Opificio Dei.---In-8o, Antuerpiae, ex officina Plantiniana, 1570. Sat elegans, ex emendatione Michaelis Thomasii ad duos codices Bononienses et septem Vaticanos. Haec Gronovio minus placebat, nec omnino placuit Isaeo, qui observat Thomasium ad nonnulla quidem textus Lactantiani medicam manum adhibuisse, sed pleraque et prope innumera reliquisse plane intacta: quapropter nos admonet, se in Thomasiano textu emendasse trecenta et amplius errata, ut Lactantium puriorem et integriorem redderet.---In-8o, Antuerpiae, 1579.---In-16, Lugduni, Tornesii, 1579, ad duos mss. codices emendata.---In-8o, Antuerpiae, 1580.---In-16, Lugduni, Tornesii, 1586.---In-8o, Antuerpiae, Plantin, 1587. Haec est altera Thomasianae emendationis [Col. 0107A] editio; nihil tamen in ea fuit immutatum.---In-8o, Lugduni, Tornesii, 1587. Haec editio emendata est ad multos codd. manuscriptos, atque etiam ad notas varias a Jacobo Cujacio transmissas.---In-folio, Parisiis, 1589, in Bibliotheca Patrum.---In-16, Lugduni, Tornesii, 1594. Non differt ab editione anni 1587.---In-8o, Parisiis, 1589, ex recensione Thomasii.---In-16, Lugduni, Thomae Soubron, 1594; sat emendata, quamvis minus compta.---Coloniae Allobrogum (id est, Genevae), Tornesii, 1613; ex duobus mss. a jacobo Cujacio emendata. Multi eam facit Gallaeus: in ea tamen Isaeus se animadvertisse asserit textum Lactantii ubique esse corruptum.---In-16, Coloniae, 1613, teste Bunemanno. Eadem forsan cum superiori.---In-16, Lugduni, 1615 et 1616.---In-16, Genevae, 1630.---In-folio, Lugduni, 1642.---In-folio, Caesenae, 1646. Josephi Isaei cura et castigatione, ad duos Bononienses et duodecim Vaticanos mss. codices emendata.---In folio, Romae, Mascardi, 1650, ex Isaei emendatione. Verum non [Col. 0107B] nova, sed eadem plane est ac Caesenensis editio, prima fronte solum immutata.---In-8o, Lugduni Batavor., ex emendatione Antonii Thysii, 1652; sat nitida est, sed parvi est apud eruditos momenti; haec capite 15 libri primi corrupta est, ubi agitur de Platone.---In-8o, cum selectis variorum notis a Servato Gallaeo, Lugduni Batavorum, 1660. Haec sat elegans est. Omnes fere notas surripuit Gallaeus ex editione Betuleii et e schedis Salmasii; at quosdam contulerat mss. codices, quorum variae lectiones adjectae sunt ad finem libri. Quae cum non sit usquequaque emendata, in eam Joan. le Brun habuit annotationes Petri Francii, historiarum et eloquentiae professoris in Amstelodamensi gymnasio. Ea simili modo usi sumus in hac nostra editione.---In-8o, Oxonii, ex recensione et cum notulis quibusdam Thomae Spark, 1684. Elegans est ac emendata ad quinque codices mss. In ea editus est liber de Mortibus persecutorum. Aeque ac Joan. le Brun ista usi sumus editione.---In-8o, [Col. 0107C] Cantabrigiae, 1685. Sat elegans: sed ex Thomasiana editione expressa est. Usus tamen fuit editor duobus mss. codicibus. quorum varias lectiones praemisit libris Lactantii. In ea itidem legitur liber de Mortibus persecutorum. Verum, sed falso, putat Albertus Fabricius hunc editorem exemplar Sublacense habuisse pro manuscripto codice.---In-8o, ex recensione Christoph. Cellarii, Lipsiae, 1698. Quamvis emendata, non est tamen omnino inculpata, quasdam nihilominus notas habet non exigui momenti.---In-8o, ex recensione Jo. Geor. Walchii, Lipsiae, 1715. Primus Epitomen vulgavit integram cum aliis Lactantii operibus. Praelixa est erudita disquisitio de vita et stylo Lactantii. In ea editione aliquid desiderant eruditi. Quid mirum? An clariss. Walchius, qui vix annum vigesimum attigerat, potuit in edendo Lactantio idem artis criticae et doctrinae, quibus nunc quinquagenarius pollet, specimen edere? Num eadem aetate, non doctiorem dico, sed aeque doctam emisissent lucabrationem Walchii reprehensores?---In-8o, ex emendatione [Col. 0107D] Christoph. August. Heumanni, Gottingae, 1736. Haec editio prioribus longe est perfectior. In ea, quibusdam tamen immutatis, servatus est Christop. Cellarii textus; atque notis Cellarianis additae sunt ubique novae ac eruditae: hanc editionem attentius legimus eaque usi sumus.---In-8o, ex emendatione Jo. Ludolphi Bunemanni, Lipsiae, 1739. Jam ad finem properabat nostra Lactantiana editio, cum hanc eximiam accepi a doctissimo Joh. Daniel. Schoepflino, historiarum et eloquentiae in Argentorat. Academia professore. Mirum est quantum laboris ac studii impenderit clariss. Bunemannus in edendo Lactantio: notas ex eo collegimus, eas etiam quae nostris opinationibus adversabantur, ut uno quasi intuitu haec nova caeteras omnes complecteretur editiones.

Nota. In Elencho variarum Lactantii editionum praetermisi eas, quae missae sunt in Bibliothecis [Col. 0108A] Sanctorum Patrum, quos inter Lactantii opera non infimum locum obtinent. At illae Patrum collectiones sexies saltem editae sunt, vel Coloniae Agrippinae, vel Parisiis, vel Lugduni. Hae porro editiones non sunt ad mss. codices emendatae, sed ex aliquo jam edito exemplari expressae.


PARTES LACTANTIANORUM OPERUM SEORSIM EDITAE.

L. Caecilius Lactantius Firmianus, de Opificio Dei, seu Formatione hominis, ex recensione et cum notis Desiderii Erasmi, in-8o, Basileae, Froben, 1529.---In-8o, Parisiis, Colineus, 1529.---In-4o, Parisiis, 1551. Hae annotatiunculae prodierunt in aliis quibusdam Lactantii editionibus, quod jam observavimus. Istae porro, quamvis utiles, paucae tamen sunt, nec tres paginas editionis nostrae implerent.---Idem liber cum observationibus Jodoci Willichii, in-8o, Francofurti et Argentorati, 1542. Hanc editionem habet bibliotheca Regia.---Idem liber ex emendatione Georgii Lud. Goldneri, cum Vita Lactantii et judiciis [Col. 0108B] eruditorum, in-8o, Gerae, 1714.

Lucius Caecilius Lactantius Firmianus, de Mortibus persecutorum, edente cum annotationibus clariss. viro Stephano Baluzio, in-8o, Parisiis, 1679, tomo II, Miscellaneorum.---Idem separatim editus, in-8o, Parisiis, 1679.---Idem, verum sine notis Baluzii, a Joan. Fell., in 12, Oxonii, 1680.---Idem, cum notis Joannis Columbi, in 8o, Aboae in Finlandia, 1684.---Idem liber cum notis variorum, scilicet Baluzii, Columbi, Gisberti Cuperi, Toinardi et Pauli Bauldri, in-8o, Ultrajecti, 1692 et 1693, nam utrumque annum praefert eadem editio.---Idem, cura et cum observationibus Nicolai le Nourry, monachi Benedictini e Congregatione S. Mauri, in-8o, Parisiis, 1710. De his omnibus editionibus verba fecimus in praefatione secundi voluminis. L. Caecilii Lactantii Firmiani Epitome Divin. Institutionum, edente viro clariss. et Doctiss. Christop. Matth. Pfaffio, Academiae Tubingensis cancellario, in-8o, Parisiis, 1712. [Col. 0108C] ---In-8o, cum notis Jo. Davisii, Cantabrigiae, 1718.


QUAEDAM LACTANTIANA IN LINGUAS VULGARES VERSA.

Lactance Firmian, des Divines Institutions, contre les religions et erreurs des gentils et idolâtres (traduit en français par René Fame, secrétaire du roi François Ier), in-folio, Paris, 1546;---in-folio, Lyon, 1547;---in-16, Paris, 1555;---in-16, Lyon, de Tournes, 1563;---in 16, Paris, 1581. Haec sola est translatio integra Divinarum Institutionum nostri Lactantii.

Le premier livre des Institutions Divines, traduit en français par M. Drouet de Maupertuis, in-12, Avignon, 1710.

Traité de la Colère de Dieu, traduit du latin de Lactance, précédé d'un discours sur la vie, les sentimens et les ouvrages de l'auteur, en forme d'apologie; par M. Dreux du Radier, conseiller du roi, lieutenant particulier à Châteauneuf en Thimerai. Hanc elegantissimam translationem penes me habeo manu [Col. 0108D] exaratam, a diligenti auctore mihi amice et benevole commissam. Nil vehementius opto, quam ut mox praelo subjiciatur. Ex vita Lactantii ab ipso exarata quaedam excerpsi, eleganti et concinno auctore ultro annuente.

Traité de Lactance de la Mort des persécuteurs de l'Eglise, mis en français par M. de Maucroix, chanoine de l'église cathédrale de Reims, in-12, Paris, 1680. Haec translatio non elegans solummodo est, verum etiam elegantissima.---Idem liber anglice versus a Gilberto Burneto, episcopo Sarisburiensi, cum praefatione de persecutione in christianos, in-8o, Londini, 1686 et 1714. Praefationem istius operis fatetur ipse Albertus Fabricius esse parum decentem.---Le même livre, traduit en français sur la version anglaise de M. Burnet, avec la préface, in-8o, Utrecht, 1687.

Symphorien Champier, Traduction du grec en français des prophéties des Sybilles, mises en ver français [Col. 0109A] dans la Nef des Dames. Haec parum ad illustrandum Lactantium conferunt; ex eo tamen conjicitur, quanti auctorem nostrum fecerint eruditi.


DISSERTATIONES AD LACTANTIUM.

Antonini Raudensis, theologi ordinis Minorum, Firmiani Lactantii erratorum libri tres.

Anthologia Lactantii Firmiani, elegantissimas sententias, easque tam pietate, quam doctrina illustres, complectens: recenter in locos digesta communes, per Thomam Beconum, in-8o, Lugduni, 1558. Haec Anthologia quaedam est Lactantiana theologia, qua ad certa capita revocantur ea omnia, quae in Lactantio leguntur de Deo et rebus divinis; atque etiam illa in quibus agitur de christianorum moribus.

Jean Gardei, Collection des fleurs de Lactance Firmian, contenant sentences très-belles, in-8o. Hic liber idem fere est cum Thomae Beconi Anthologia.

Défense des sentimens de Lactance sur le sujet de [Col. 0110A] l'usure; par M. Louis Bulteau, in-12, Paris, 1671 et 1677.

Nicolai Toinardi Notae in Lactantium, de Mortibus persecutorum, in-12, 1690. Has notas, quae doctiores sunt, edidimus.

Jo. Augusti Krebsii, de Stylo Lactantii, in-4o, Halae Saxonum. 1702. Hanc dignam, quae editionibus Lactantii adjungatur, judicant Memoriae Trivoltianae anni 1706, pag. 1069.

Matthiae Nic. Kortholti, Dissertatio de Cicerone christiano Lactantio, in 4o, Giessae, 1711.

Danielis Michelii Introductio ad historiam litterariam, in 8o, Cantabrigiae, 1721 in qua eximia legitur disquisitio critica de codice Colbertino de Mortibus persecutorum, a pagina 187 ad 210, contra Nicolaum le Nourry, ordinis S. Benedicti.

Joachimi Justi Rau Diatribe historico-philosophica de Philosophia Lucii Lactantii Firmiani, in-8o, lenae, 1733.



[LIBER PRIMUS LACTANTII.]




[Col. 0109]
ANALYSIS LIBRI PRIMI LACTANTII.



ARGUMENTUM.
[Col. 0109B]

Propositio generalis primi et secundi libri est religiones deorum esse falsas. Speciales libri primi partes sunt quatuor: Proaemium, cap. 1. Providentiae assertio, cap. 2. Assertio unius veri Dei, cap. 3, 4, 5, 6, 7.

Refutatio deorum gentilium, inde ad finem.

Prooemium tria continet:

Causas hujus scriptionis.

ad Constantinum Magnum.

Repetitionem primariae causae hujus scriptionis: ubi ratio exponitur cur tam pauci religioni assentiantur.

Causae quibus motus Lactantius orator hanc de religione disputationem instituerit, quinque recensentur.

Prima: Succurrere vult iis, quibus prorsus ignota vera religio, quorum multi veritatem quaesiverunt, sed frustra, quia arcanum summi Dei ingenio ac propriis [Col. 0109C] sensibus non potest comprehendi.

Secunda: Succurrere vult iis, quibus aliquo modo innotuit vera religio: sed eam vel contemnunt, ut docti, quod idoneis assertoribus egeat; vel oderunt, ut indocti, ob insitam sibi austeritatem.

Tertia: Quia non tam de rebus humanis bene meretur, qui scientiam bene dicendi affert, quam qui pie atque innocenter docet vivere.

Quarta: Quia maximi oratores extremum vitae actum philosophiae tribuerunt; ergo justius ego theologiae tribuam.

Quinta: Viri prudentes Institutiones juris civilis ediderunt; melius igitur ego divinas Institutiones persequar.

ad imperatorem Constantinum, qua illi gratulatur de veritatis agnitione.

Repetit causam principem institutae disputationis, ut homines avocet ab erroribus, additque rationem cur tam pauci religioni verae assentiantur: quod [Col. 0109D] multi obdurent se contra manifestam veritatem, nec cogitent, quare sint nati; haec enim pravitatis est causa, ignoratio sui.

Altera pars libri primi quaestionem de providentia pertractat: Au sit providentia? Lactantius non copiosa hanc thesim demonstratione indigere scribit; tum quod Stoici et Cicero satis argute negativam refutarint; tum quod omnes populi in hac una re consentiant esse providentiam, cap. 2.

[Col. 0110B] Tertia parte asserit unum esse Deum, mundi hujus conditorem et gubernatorem; idque rationibus et auctoritatibus confirmat.



RATIONIBUS.

Quia Deus est perfectus. Ergo non potest esse nisi unus.

Quia Deus non capit interitum. Ergo nec divisionem.

Quia unus Deus facere mundum potuit. Ergo et regere.

Quia ut res militaris non constat, nisi sub uno duce: sic hic summa ipsa rerum non constabit, nisi singularum partium potestas ad unam providentiam referatur.

Quia dicere multorum arbitrio cuncta regi, tale est, quale si quis affirmet in uno corpore multas esse mentes: quoniam multa et varia sunt ministeria membrorum, quae omnia mens sola gubernat.

[Col. 0110C] Objectio: Sunt equidem multi dii, sed unus est summus Rector.

Responsio: Si universi pares non sunt; non igitur dii sunt omnes.



AUCTORITATIBUS.

Prophetarum. Prophetae, qui fuerunt admodum multi, unum Deum praedicant, unum loquuntur.

Objectio. Non admittimus illorum testimonia; sunt voces humanae.

Respons. Impleta sunt illorum vaticinia; igitur non fuerunt furiosi nec mendaces, quia caeteros ab omni fraude cohibuerunt; et voluntas lingendi ac mentiendi eorum est, qui appetunt opes, qui lucra desiderant, quae res procul a sanctis illis viris fuit. Aliqui eorum principes aut etiam reges fuerunt, in quos cadere non potest suspicio fraudis.

Poetarum: nam Orpheus Deum verum vocat. Sic Virgilius et Ovidius Deum mundi fabricatorem agnoscunt.

[Col. 0110D] Philosophorum: Thaletis, Pythagorae, Anaxagorae, Antisthenis, Cleanthis et Anaximems, Chrysippi, Zenonis, Aristotelis, Platonis, Ciceronis, Senecae.

Mercurii Trismegisti: . .

Sibyllarum, quae omnes unum Deum praedicant.

Apollinis, qui quaerenti quid esset Deus, respondit: .

[Col. 0111] Quarta libri parte refutat primum communes gentilium religiones a cap. 8 usque ad 20, deinde proprias Romanorum, a cap. 20 ad finem; probatque religiones [Col. 0112] deorum falsas esse, quod certo tempore nati, pessime vixerint, tandemque mortalium omnium legem subierint, quos pro diis gentiles coluerunt.




[Col. 0111]
LUCII CAECILII FIRMIANI LACTANTII DIVINARUM INSTITUTIONUM LIBER PRIMUS. DE FALSA RELIGIONE DEORUM. (C)



Praefatio. QUANTI SIT ET FUERIT SEMPER COGNITIO VERITATIS.

[Col. 0111A] Magno et excellenti ingenio viri, cum se doctrinae penitus dedissent, [Col. 0111A] [4Kb] quidquid laboris poterat impendi, contemptis omnibus et privatis et publicis actionibus, ad inquirendae veritatis studium contulerunt; existimantes multo esse praeclarius humanarum divinarumque rerum investigare ac scire rationem, quam aut struendis opibus, aut cumulandis honoribus inhaerere. Quibus rebus, quoniam fragiles terrenaeque sunt [Col. 0112A] et ad solius corporis pertinent cultum, nemo melior, nemo justior effici potest. Erant illi quidem veritatis cognitione dignissimi, quam scire tantopere cupiverunt; atque ita, ut eam rebus omnibus arteponerent. Nam et abjecisse quosdam res familiares suas, et renuntiasse universis voluptatibus constat, ut solam nudamque veritatem nudi expeditique sequerentur: tantumque apud eos veritatis nomen et auctoritas [Col. 0113A] valuit, ut in ipsa esse summi boni praemium praedicarent. [Col. 0113A] [6Kb] Sed neque adepti sunt id quod volebant: et operam simul atque industriam perdiderunt; quia veritas, id est arcanum summi Dei, qui fecit omnia, ingenio ac propriis non potest sensibus comprehendi: alioqui nihil inter Deum hominemque distaret, si consilia et dispositiones illius majestatis aeternae cogitatio assequeretur humana. Quod quia fieri non potuit, ut homini per seipsum ratio divina innotesceret, non est passus hominem Deus lumen sapientiae requirentem diutius errare, ac sine ullo laboris effectu vagari per tenebras inextricabiles; aperuit oculos ejus aliquando, et notionem veritatis munus suum fecit: ut et humanam sapientiam nullam esse monstraret, et erranti ac vago viam consequendae [Col. 0113B] immortalitatis ostenderet.

Verum quoniam pauci utuntur hoc coelesti beneficio ac munere; quod obvoluta in obscuro veritas latet; eaque vel contemptui doctis est, quia idoneis assertoribus eget, vel odio indoctis, ob insitam sibi austeritatem, quam natura hominum proclivis in vitia pati non potest (nam quia virtutibus amaritudo permixta est, vitia vero voluptate condita sunt; illa [Col. 0114A] offensi, hac deliniti feruntur in praeceps, et bonorum specie falsi, mala pro bonis amplectuntur) succurrendum esse his erroribus credidi: ut et docti ad veram sapientiam dirigantur et indocti ad veram religionem. Quae professio multo melior, utilior, gloriosior putanda est, quam illa oratoria, in qua diu versati, non ad virtutem, sed plane ad argutam malitiam juvenes erudiebamus. Multo quippe nunc rectius de praeceptis coelestibus disseremus, quibus ad cultum verae majestatis mentes hominum instruere possimus: nec tam de rebus humanis bene meretur, qui scientiam bene dicendi affert, quam qui pie atque innocenter docet vivere: idcirco apud Graecos majore in gloria philosophi, quam oratores fuerunt. Illi enim recte vivendi doctores sunt existimati: quod [Col. 0114B] est longe praestabilius: quoniam bene dicere, ad paucos pertinet, bene autem vivere ad omnes. Multum tamen nobis exercitatio illa fictarum litium contulit, ut nunc majore copia et facultate dicendi causam veritatis peroremus: quae licet possit sine eloquentia defendi, ut est a multis saepe defensa; tamen claritate ac nitore sermonis illustranda, et quodammodo disserenda est, ut potentius in animos [Col. 0115A] influat et vi sua instructa, [Col. 115A] [37Kb] et luce orationis ornata.



CAPUT PRIMUM. De religione et sapientia.

De religione itaque nobis rebusque divinis instituitur disputatio. Nam si quidam maximi oratores professionis suae quasi veterani, decursis operibus actionum suarum, postremo se philosophiae tradiderunt, eamque sibi requiem laborum justissimam putaverunt; si animos suos in earum rerum, quae inveniri non poterant, inquisitione torquerent, ut non tam otium sibi, quam negotium quaesisse videantur, et quidem multo molestius, quam in quo fuerant [Col. 0115B] ante versati: quanto justius ego me ad illam [Col. 0116A] piam, veram, divinamque sapientiam, quasi ad portum aliquem tutissimum conferam, in qua omnia dictu prona sunt, auditu suavia, facilia intellectu, honesta susceptu? Et si quidam prudentes, et arbitri aequitatis, Institutiones civilis juris compositas ediderunt, quibus civium dissidentium lites contentionesque sopirent: quanto melius nos et rectius divinas Institutiones litteris persequemur; in quibus non de stillicidiis, aut aquis arcendis, aut de manu conserenda, sed de spe, de vita, de salute, de immortalitate, de Deo loquemur, ut superstitiones mortiferas, erroresque turpissimos sopiamus?

Quod opus nunc nominis tui auspicio inchoamus, Constantine, Imperator Maxime, qui primus Romanorum [Col. 0116B] principum, repudiatis erroribus, majestatem [Col. 0117A] Dei singularis ac veri et cognovisti et honorasti. Nam cum ille dies felicissimus orbi terrarum illuxisset, quo te Deus summus ad beatum imperii culmen evexit, salutarem universis et optabilem principatum praeclaro initio auspicatus es, cum eversam sublatamque justitiam reducens, teterrimum aliorum facinus [Col. 0117A] [13Kb] expiasti: pro quo facto dabit tibi Deus felicitatem, virtutem, diuturnitatem: ut eadem justitia, qua juvenis exorsus es, gubernaculum reipublicae etiam senex teneas, tuisque liberis, ut ipse a patre accepisti, tutelam Romani nominis tradas. Nam malis, qui adhuc adversus justos in aliis terrarum partibus saeviunt, quanto serius, tanto vehementius idem omnipotens mercedem sceleris exsolvet: quia ut est erga pios indulgentissimus pater, sic adversus impios rectissimus [Col. 0117B] judex. Cujus religionem cultumque divinum cupiens defendere, quem potius appellem, quem alloquar, nisi eum per quem rebus humanis justitia et sapientia restituta est?

Omissis ergo hujusce terrenae philosophiae auctoribus nihil certi afferentibus, aggrediamur viam rectam: quos equidem, si putarem satis idoneos ad bene vivendum duces esse, et ipse sequerer, et alios, ut sequerentur, hortarer. Sed cum inter se magna concertatione dissideant, secumque ipsi plerumque discordent, apparet eorum iter nequaquam esse directum: siquidem sibi quique, ut est libitum, proprias vias impresserunt, confusionemque magnam inquirentibus [Col. 0117C] veritatem reliquerunt. Nobis autem, qui sacramentum [Col. 0118A] verae religionis accepimus, cum sit veritas revelata divinitus, cum doctorem sapientiae ducemque veritatis Deum sequamur, universos sine ullo discrimine vel sexus vel aetatis ad coeleste pabulum convocamus. Nullus enim suavior animo cibus est, quam cognitio veritatis, cui asserendae atque illustrandae septem volumina destinavimus, quamvis ea res infiniti pene sit operis et immensi: ut si quis haec dilatare atque exequi plenissime velit, tanta illi rerum copia exuberet, ut nec libri modum nec finem reperiat oratio. Sed nos idcirco breviter omnia colligemus; quod ea quae allaturi sumus, tam clara sunt et lucida, ut magis mirum esse videatur tam obscuram videri hominibus veritatem, et iis praecipue, qui sapientes vulgo putantur, vel quod tantummodo [Col. 0118B] instituendi nobis homines erunt, hoc est, ab errore quo sunt implicati, ad rectiorem viam revocandi.

Quod si fuerimus, ut spero, assecuti, mittemus eos ad ipsum doctrinae uberrimum ac plenissimum fontem, cujus haustu atque potu conceptam visceribus sitim sedent, ardoremque restinguant. Eruntque illis omnia facilia, prona, manifesta: modo ne pigeat ad percipiendam sapientiae disciplinam, legendi, vel audiendi patientiam commodare. Multi enim superstitionibus vanis pertinaciter inhaerentes, obdurant se contra manifestam veritatem, non tam de suis religionibus, quas prave asserunt, bene meriti, quam de se male: qui cum habeant iter rectum, devios sequuntur [Col. 0118C] anfractus; planum deserunt, ut per praecipitium [Col. 0119A] labantur; [Col. 0119A] [77Kb] lucem relinquunt, ut in tenebris caeci ac debiles jaceant. His consulendum est ne contra se pugnent, velintque se tandem ab inveteratis erroribus liberari: quod utique facient, si, quare sint nati, aliquando perviderint. Haec enim pravitatis est causa, ignoratio sui; quam si quis, cognita veritate, discusserit, sciet quo referenda, et quemadmodum sibi vita degenda sit. Cujus scientiae summam breviter circumscribo: ut neque religio ulla sine sapientia suscipienda sit, nec ulla sine religione probanda sapientia.



[Col. 0120A] CAPUT II. Quod providentia sit in rebus humanis.

Suscepto igitur illustrandae veritatis officio, non putavi adeo necessarium ab illa quaestione principium sumere, quae videtur prima esse natura: sitne providentia, quae rebus omnibus consulat; an fortuitu vel facta sint omnia vel regantur. Cujus sententiae auctor est Democritus, confirmator Epicurus. Sed et antea Protagoras, qui deos in dubium vocavit; et postea Diagoras, qui exclusit; et alii nonnulli qui non putaverunt deos esse; quid aliud effecerunt, nisi ut nulla esse providentia putaretur? quos tamen et caeteri philosophi, ac maxime Stoici acerrime retuderunt, [Col. 0121A] [51Kb] [Col. 0121A] docentes, nec fieri mundum sine divina ratione potuisse, nec constare, nisi summa ratione regeretur. Sed et M. Tullius, quamvis Academicae disciplinae defensor esset, de providentia gubernatrice rerum et multa et saepe disseruit, Stoicorum argumenta confirmans, et nova ipse afferens plurima: quod facit tum in omnibus philosophiae suae libris, tum maxime in iis qui sunt de Natura deorum.

Nec difficile sane fuit paucorum hominum prave sentientium redarguere mendacia testimonio populorum atque gentium in hac una re non dissidentium. Nemo est enim tam rudis, tam feris moribus, qui oculos suos in coelum tollens, tametsi nesciat cujus Dei providentia regatur hoc omne quod cernitur, non aliquam tamen esse intelligat ex ipsa rerum magnitudine, [Col. 0121B] motu, dispositione, constantia, utilitate, pulchritudine, temperatione: nec posse fieri quin id, quod mirabili ratione constat, consilio majori aliquo sit instructum. Et nobis utique facillimum est exequi hanc partem quamlibet copiose. Sed quia multum inter philosophos agitata res est, et providentiam tollentibus satis responsum videtur ab hominibus argutis [Col. 0122A] et eloquentibus, et de solertia divinae providentiae per totum hoc opus, quod suscepimus, sparsim dicere necesse est; omittamus in praesenti hanc quaestionem, quae cum caeteris sic cohaeret, ut nihil a nobis disseri posse videatur, ut non simul de providentia disseratur.



CAPUT III. Uniusne potestate Dei mundus regatur, an multorum?

Sit ergo nostri operis exordium quaestio illa consequens ac secunda: utrum potestate unius Dei mundus regatur, anne multorum? Nemo est qui quidem sapiat, rationemque secum putet, non unum esse intelligat, qui et condiderit omnia, et eadem, qua condidit, virtute moderetur. Quid enim multis [Col. 0122B] opus est ad mundi regimen sustinendum? nisi forte arbitremur, si plures sint, minus habere singulos nervorum atque virium. Quod quidem faciunt ii, qui multos esse volunt; quia necesse est imbecilles esse: siquidem singuli, sine auxilio reliquorum, tantae molis gubernaculum sustinere non possent. Deus autem, qui est aeterna mens, ex omni utique parte [Col. 0123A] perfectae consummataeque virtutis est. Quod si verum est, unus sit necesse est. Potestas enim, vel virtus absoluta, relinet suam propriam firmitatem. Id autem solidum existimandum est, cui nihil decedere; [Col. 0123A] [4Kb] id perfectum, cui nihil possit accedere.

Quis dubitet potentissimum esse regem, qui totius orbis habeat imperium? neque immerito: cum illius sint, quae ubique sunt omnia; cum ad eum solum omnes undique copiae congerantur. At si plures partiantur orbem, minus certe opum, minus virium singuli habebunt, cum intra praescriptam portionem se quisque contineat. Eodem etiam modo dii, si plures sint, minus valebunt, aliis tantumdem in se habentibus. Virtutis autem perfectior natura potest esse in eo, in quo totum est, quam in eo, in quo [Col. 0123B] pars exigua de toto est. Deus vero, si perfectus est (quia perfectus est) ut esse debet, non potest esse nisi unus, ut in eo sint omnia. Deorum igitur virtutes ac potestates infirmiores sint necesse est: quia tantum singulis deerit quantum in caeteris fuerit; ita quanto plures, tanto minores erunt. Quid, quod summa illa rerum potestas ac divina vis ne semel quidem dividi potest? Quidquid enim capit divisionem, et interitum capiat necesse est. Si autem interitus procul est a Deo, quia incorruptibilis est et aeternus, consequens est ut dividi potestas divina non possit. Deus ergo unus est, si nihil esse aliud potest, quod tantumdem capiat potestatis; et ii tamen, qui multos esse arbitrantur, officia inter se dicunt esse partitos: de quibus omnibus suo loco disputabimus. Illud interim, quod ad praesentem locum pertinet, teneo. [Col. 0123C] Si partiti sunt inter se officia, eodem revolvitur res, ut ex iis quilibet sufficere, omnibus nequeat. Perfectus [Col. 0124A] igitur jam non erit, qui, cessantibus caeteris, non potest omnia gubernare. Ita fit ut ad regendum mundum unius perfecta virtute magis opus sit, quam imbecillitate multorum. Qui autem putat hanc tantam magnitudinem non posse ab uno regi, fallitur. Nec enim quanta sit vis potestasque divinae majestatis intelligit, si existimat singularem Deum, qui facere mundum potuit, eumdem regere non posse quem fecit. At si concipiat animo, quanta sit divini hujus operis immensitas cum antea nihil esset, tamen virtute atque consilio Dei ex nihilo esse conflatam; quod opus nisi ab uno inchoari perficique non potuit: jam intelliget, multo facilius esse ab uno regi, quod est ab uno constitutum.

Dicat fortasse aliquis, ne fabricari quidem tam [Col. 0124B] immensum opus mundi, nisi a pluribus potuisse: quamlibet multos, quamlibet magnos faciat, quidquid in multis magnitudinis, potestatis, virtutis, majestatisque posuerit, id totum in unum confero, et in uno esse dico; ut tantum in eo sit istarum rerum, quantum nec cogitari nec dici potest. Qua in re quoniam et sensu deficimus et verbis; quia neque tantae intelligentiae lucem pectus humanum, neque explanationem tantarum rerum capit lingua mortalis: idipsum intelligere nos oportet ac dicere. Video rursus quid e contrario dici possit: tales esse illos plures, qualem nos volumus unum. At hoc fieri nullo pacto potest, quod singulorum potestas progredi longius non valebit, occurrentibus sibi postestatibus caeterorum. Necesse est enim ut suos quisque limites aut transgredi nequeat, aut si transgressus fuerit, suis [Col. 0124C] alterum finibus pellat. Non vident, qui deos multos esse credunt, fieri posse ut aliqui diversum velint; [Col. 0125A] ex qua re disceptatio inter eos et certamen oriatur: sicut Homerus bellantes inter se deos finxit; [Col. 0125A] [21Kb] cum alii Trojam capi vellent, alii repugnarent. Unius igitur arbitrio mundum regi necesse est. Nisi enim singularum partium potestas ad unam providentiam referatur, non poterit summa ipsa constare; unoquoque nihil curante amplius, quam quod ad eum proprie pertinet: sicut ne res quidem militaris, nisi unum habeat ducem atque rectorem. Quod si in uno exercitu tot fuerint imperatores, quot legiones, quot cohortes, quot cunei, quot alae, primum nec instrui poterit acies, unoquoque periculum recusante; nec regi facile, aut temperari, quod suis propriis consiliis utantur omnes, quorum diversitate plus noceant, quam prosint: sic in hoc rerum naturae imperio, nisi [Col. 0125B] unus fuerit, ad quem totius summae cura referatur, universa solventur et corruent.

Dicere autem, multorum arbitrio regi mundum, tale [Col. 0126A] est, quale si quis affirmet in uno corpore multas esse mentes: quoniam multa et varia sunt ministeria membrorum; ut singulos corporis sensus singulae mentes regere credantur, item multi affectus, quibus commoveri solemus vel ad iram, vel ad cupiditatem, vel ad laetitiam, vel ad metum, vel ad miserationem; ut in his omnibus totidem mentes putentur operari: quod si quis profecto dicat, ne ipsam quidem, quae una est, habere videatur. Quod si in uno corpore tantarum rerum gubernationem mens una possidet, et universis simul intenta est; cur aliquis existimet mundum non posse ab uno regi, a pluribus posse? Quod quia intelligunt isti assertores deorum, ita eos praeesse singulis rebus ac partibus dicunt, ut tamen unus sit rector eximius. Jam ergo caeteri dii non [Col. 0126B] erunt sed satellites ac ministri, quos ille unus maximus et polens omnium his officiis praefecerit; et ipsi [Col. 0127A] ejus imperio ac nutibus servient. [Col. 0127A] [6Kb] Si universi pares non sunt, non igitur dii omnes sunt. Nec enim potest hoc idem esse, quod servit, et quod dominatur. Nam si Deus est nomen summae potestatis, incorruptibilis esse debet, perfectus, impassibilis, nulli rei subjectus. Ergo dii non sunt, quos parere uni maximo Deo necessitas cogit. Sed quia non frustra falluntur ii qui hoc ita putant, causam hujus erroris paulo post aperiemus. Nunc unitatem divinae potestatis testimoniis comprobemus.



CAPUT IV. Quod unus vere sit Deus a prophetis etiam praenuntiatus.

Prophetae, qui fuerunt admodum multi, unum Deum praedicant, unum loquuntur: quippe qui unius Dei [Col. 0127B] spiritu pleni, quae futura essent, pari et consona voce praedixerunt. At enim veritatis expertes non putant his esse credendum. Illas enim non divinas, sed humanas voces fuisse aiunt. Videlicet quia de uno Deo praeconium faciunt, aut insani, aut fallaces fuerunt. At quin impleta esse implerique quotidie illorum vaticinia videmus; et in unam sententiam congruens [Col. 0128A] divinatio docet non fuisse furiosos. Quis enim mentis emotae, non modo futura praecinere, sed etiam cohaerentia loqui possit? Num ergo fallaces erant, qui talia loquebantur? quid ab his tam longe alienum quam ratio fallendi, cum caeteros ab omni fraude cohiberent? Idcirco enim a Deo mittebantur, ut et praecones essent majestatis ejus, et correctores pravitatis humanae.

Praeterea voluntas fingendi ac mentiendi eorum est qui opes appetunt, qui lucra desiderant; quae res procul ab illis sanctis viris abfuit. Ita enim delegato sibi officio functi sunt, ut, derelictis omnibus ad tutelam vitae necessariis, non modo in futurum, sed ne in diem quidem laborarent, contenti extemporali cibo, quem Deus subministrasset: et hi non modo [Col. 0128B] quaestum nullum habuerunt, sed etiam cruciatus atque mortem. Amara sunt enim vitiosis ac male viventibus praecepta justitiae. Itaque ii, quorum peccata et arguebantur et prohibebantur, excruciatos eos acerbissime necaverunt. Ergo a quibus abfuit studium lucri, abfuit etiam voluntas et causa fallendi. Quid, quod aliqui eorum principes aut etiam reges fuerunt, in [Col. 0129A] quos cadere non posset [Col. 0129A] [254Kb] suspicio cupiditatis ac fraudis, et tamen praeconium Dei singularis eadem, qua caeteri, divinatione fecerunt?



CAPUT V. De testimoniis poetarum et philosophorum.

Sed omittamus sane testimonia prophetarum, ne minus idonea probatio videatur esse de his, quibus omnino non creditur. Veniamus ad auctores; et eos ipsos ad veri probationem testes citemus, quibus contra nos uti solent, poetas dico ac philosophus. Ex his unum Deum probemus necesse est: non quod illi habuerint cognitam veritatem; sed quod veritatis [Col. 0130A] ipsius tanta vis est, ut nemo possit esse tam caecus, qui non videat ingerentem se oculis divinam claritatem. Poetae igitur, quamvis deos carminibus ornaverint, et eorum res gestas amplificaverint summis laudibus, saepissime tamen confitentur spiritu vel mente una contineri regique omnia. Orpheus, qui est vetustissimus poetarum, et aequalis ipsorum deorum (siquidem traditur inter Argonautas cum Tyndaridis et Hercule navigasse), Deum verum et magnum, , id est primogenitum, appellat; quod ante ipsum nihil sit genitum, sed ab ipso sint cuncta generata: eumdem etiam nominat; quod cum adhuc nihil esset, primus ex infinito apparuerit et [Col. 0131A] extiterit. Cujus originem atque naturam quia concipere animo non poterat, ex aere immenso natum esse dixit: . Aliud enim amplius quod diceret non habebat. Hunc ait esse omnium deorum parentem, quorum causa coelum condiderit, liberisque prospexerit ut haberent habitaculum, sedemque communem: .[Col. 0131A] [140Kb] Natura igitur et ratione ducente, intellexit esse praestantissimam potestatem coeli ac terrae conditricem. Non poterat enim dicere Jovem esse principem rerum, qui erat Saturno genitus; neque Saturnum ipsum, qui coelo natus ferebatur: coelum autem tamquam Deum primum constituere non audebat, quod videbat elementum esse mundi, quod ipsum eguerit auctore. Haec eum ratio perduxit ad [Col. 0131B] illum Deum primogenitum, cui assignat et tribuit principatum.

Homerus nihil nobis dare potuit, quod pertineat ad veritatem, qui humana potius quam divina conscripsit. Potuit Hesiodus, qui deorum generationem unius libri opere complexus est. Sed tamen nihil dedit, non a Deo conditore sumens exordium, sed a chao, quod est rudis inordinataeque materiae confusa congeries: [Col. 0132A] cum explanare ante debuerit, chaos ipsum unde, quando, quomodo esse, aut constare coepisset. Nimirum sicut ab aliquo artifice disposita, ordinata, effecta sunt omnia: sic ipsam materiam fictam esse ab aliquo necesse est. Quis igitur hanc, nisi Deus, fecit, cujus potestati subjacent omnia? sed refugit hoc ille dum horret incognitam, veritatem. Non enim Musarum instinctu, sicut videri volebat, in Helicone carmen illud effudit; sed meditatus venerat et paratus.

Nostrorum primus Maro non longe fuit a veritate; cujus de summo Deo, quem mentem ac spiritum nominavit, haec verba sunt:

Principio coelum, ac terras, camposque liquentes,
Lucentemque globum lunae, Titaniaque astra,
Spiritus intus alit; totamque infusa per artus
Meus agitat molem, et magno se corpore miscet.
[Col. 0132B] Ac ne quis forte ignoret quisnam esset ille spiritus, qui tantum haberet potestatis, declaravit alio loco, dicens:

   Deum namque ire per omnes
Terrasque, tractusque maris, coelumque profundum.
Hinc pecudes, armenta, viros, genus omne ferarum,
Quemque sibi tenues nascentem arcessere vitas.
Ovidius quoque in principio praeclari operis, sine ulla [Col. 0133A] nominis dissimulatione, a Deo, quem fabricatorem mundi, quem rerum opificem vocat, mundum fatetur instructum. Quod si vel Orpheus, vel hi nostri, quae [Col. 0133A] [55Kb] natura ducente senserunt, in perpetuum defendissent, eamdem quam nos sequimur, doctrinam comprehensa veritate tenuissent.

Sed hactenus de poetis. Ad philosophos veniamus, quorum gravior est auctoritas, certiusque judicium; quia non rebus commentitiis, sed investigandae veritati studuisse creduntur. Thales Milesius, qui unus e septem sapientium numero fuit, quique primus omnium quaesisse de causis naturalibus traditur, aquam esse dixit, ex qua nata sint omnia; Deum autem esse mentem, quae ex aqua cuncta formaverit. Ita materiam [Col. 0133B] rerum posuit in humore; principium causamque [Col. 0134A] nascendi constituit in Deo. Pythagoras ita definivit quid esset Deus: »Animus, qui per universas mundi partes, omnemque naturam commeans atque diffusus; ex quo omnia, quae nascuntur animalia, vitam capiunt.« Anaxagoras Deum esse dixit infinitam mentem, quae per seipsam moveatur, Antisthenes multos quidem esse populares deos, unum tamen naturalem, summae totius artificem. Cleanthes et Anaximenes aethera dicunt esse summum Deum; cui opinioni poeta noster assensit:

Tum pater omnipotens foecundis imbribus aether
Conjugis in gremium laetae descendit, et omnes
Magnus alit magno permixtus corpore foetus.
[Col. 0134B] Chrysippus naturalem vim divina ratione praeditam, [Col. 0135A] interdum divinam necessitatem Deum nuncupat. Item Zeno [Col. 0135A] [57Kb] divinam naturalemque legem.

Horum omnium sententia, quamvis sit incerta, eodem tamen spectat, ut providentiam unam esse consentiant. Sive enim natura, sive aether, sive ratio, sive mens, sive fatalis necessitas, sive divina lex, sive quid aliud dixeris; idem est, quod a nobis dicitur Deus. Nec obstat appellationum diversitas, cum ipsa significatione ad unum omnia revolvantur. Aristoteles, quamvis secum ipse dissideat, ac repugnantia sibi et dicat et sentiat, in summum tamen unam mentem mundo praeesse testatur. Plato, qui omnium sapientissimus judicatur, monarchiam plane aperteque defendit; nec aethera, aut rationem, aut naturam, sed, ut est, Deum nominat; ab eo mundum [Col. 0135B] hunc perfectum atque mirabilem esse fabricatum. Quem Cicero secutus atque imitatus in plurimis, Deum frequenter confitetur, ac supremum vocat in [Col. 0136A] iis libris, quos de Legibus scripsit; ab eoque regi mundum argumentatur, cum disputat de Natura deorum, hoc modo: »Nihil est praestantius Deo; ab eo igitur mundum regi necesse est. Nulli igitur est naturae obediens aut subjectus Deus; omnem ergo regit ipse naturam.« Quid autem sit Deus, in Consolatione definit: »Nec vero Deus ipse, qui intelligitur a nobis, alio modo intelligi potest, nisi mens soluta quaedam et libera, segregata ab omni concretione mortali, omnia sentiens ac movens.«

Annaeus quoque Seneca, qui ex Romanis vel acerrimus Stoicus fuit, quam saepe summum Deum merita laude prosequitur! Nam cum de immatura morte dissereret: »Non intelligis, inquit, auctoritatem ac majestatem judicis tui, rectorem orbis terrarum, coelique [Col. 0136B] et deorum omnium Deum, a quo ista numina, quae singula adoramus, et colimus, suspensa sunt.« Item in Exhortationibus: »Hic, cum prima fundamenta [Col. 0137A] molis pulcherrimae jaceret, et hoc ordiretur, quo neque majus quidquam novit natura, nec melius; ut omnia sub ducibus suis irent, quamvis ipse per totum se corpus intenderat, tamen ministros regni sui deos genuit.« [Col. 0137A] [30Kb] Et quam multa alia de Deo nostris similia locutus est: quae nunc differo, quod aliis locis opportuniora sunt. Nunc satis est demonstrare, summo ingenio viros attigisse veritatem, ac pene tenuisse; nisi eos retrorsum infatuata pravis opinionibus consuetudo rapuisset, qua et deos alios esse opinabantur, et ea, quae in usum hominis Deus fecit, tamquam sensu praedita essent, pro diis habenda, et colenda credebant.



[Col. 0138A] CAPUT VI. De divinis testimoniis et de Sibyllis et earum carminibus.

Nunc ad divina testimonia transeamus: sed prius unum proferam, quod est simile divino, et ob nimiam vetustatem, et quod is, quem nominabo, ex hominibus in deos relatus est. Apud Ciceronem C. Cotta pontifex disputans contra Stoicos de religionibus, et de varietate opinionum, quae solent esse de diis, ut more academicorum omnia faceret incerta, quinque fuisse Mercurios ait; et enumeratis per ordinem quatuor, quintum fuisse eum, a quo occisus sit Argus, ob eamque causam in Aegyptum profugisse, atque Aegyptiis leges ac litteras tradidisse. Hunc [Col. 0139A] Aegyptii Thoyth appellant, [Col. 0139A] [152Kb] a quo apud eos primus anni sui mensis, id est september, nomen accepit. Idem oppidum condidit, quod etiam nunc Graece vocatur et Phenatae colunt eum religiose. Qui tametsi homo, fuit tamen antiquissimus, et instructissimus omni genere doctrinae: adeo ut ei multarum rerum et artium scientia Trismegisto cognomen imponeret. Hic scripsit libros, et quidem multos, ad cognitionem divinarum rerum pertinentes, in quibus majestatem summi ac singularis Dei asserit, iisdemque nominibus appellat, quibus nos, Deum et patrem. Ac ne quis nomen ejus requireret, esse dixit; eo quod nominis proprietate non egeat, [Col. 0140A] ob ipsam scilicet unitatem. Ipsius haec verba sunt: , . Deo igitur nomen non est, quia solus est; nec opus est proprio vocabulo, nisi cum discrimen exigit multitudo, ut unamquamque personam sua nota et appellatione designes. Deo autem, quia semper unus est, proprium nomen est Deus.

Superest de responsis carminibusque sacris testimonia, quae sunt multo certiora, proferre. Nam fortasse ii, contra quos agimus, nec poëtis putent esse credendum, tamquam vana fingentibus; nec philosophis, quod errare potuerint, quia et ipsi homines fuerint. M. Varro, quo nemo umquam doctior, ne apud [Col. 0141A] graecos quidem nedum apud latinos vixit, [Col. 0141A] [86Kb] in libris rerum divinarum, quos ad C. Caesarem pontificem maximum scripsit, cum de quindecim viris loqueretur, Sibyllinos libros ait non fuisse unius Sibyllae; sed appellari uno nomine Sibyllinos quod omnes foeminae vates Sibyllae, sint a veteribus nuncupatae, vel ab unius Delphidis nomine, vel a consiliis deorum enuntiandis. enim deos, non , et consilium non , sed appellabant Aeolico genere sermonis: itaque Sibyllam dictam esse quasi caeterum Sibyllas decem numero fuisse; easque omnes enumeravit sub auctoribus, qui de singulis scriptitaverint: primam [Col. 0142A] fuisse de Persis, cujus mentionem fecerit Nicanor, qui res gestas Alexandri Macedonis scripsit: secundam Lybissam, cujus meminit Euripides in Lamiae prologo: tertiam Delphida, de qua Chrysippus loquitur in eo libro, quem de divinatione composuit: quartam Cimmeriam in Italia, quam Naevius in libris belli Punici, Piso in annalibus nominat: quintam Erythraeam, quam Apollodorus Erythraeus affirmat suam fuisse civem, eamque Graiis Ilium petentibus vaticinatam, et perituram esse Trojam, et Homerum mendacia scripturum: sextam Samiam de qua scribit Eratosthenes in antiquis annalibus Samiorum repeisse [Col. 0143A] se scriptum: septimam Cumanam [Col. 0143A] [32Kb] nomine Amaltheam, quae ab aliis Demophile vel Herophile nominatur; eamque novem libros attulisse ad regem Tarquinium Priscum, ac pro eis trecentos Philippeos postulasse; regemque aspernatum pretii magnitudinem, derisisse mulieris insaniam: illam in conspectu Regis tres combussisse, ac pro reliquis idem pretium postulasse: Tarquinium multo magis mulierem insanire putasse. Quae denuo tribus aliis exustis, cum in eodem pretio perseveraret, motum esse regem, ac residuos trecentis aureis emisse: quorum postea numerus sit auctus, Capitolio refecto, quod ex omnibus civitatibus et Italicis, et Graecis, et praecipue [Col. 0143B] Erythraeis coacti, allatique sunt Romam, cujuscumque [Col. 0144A] Sibyllae nomine fuerint: octavam Hellespontiam in agro Trojano natam; vico Marpesso, circa oppidum Gergithium; quam scribit Heraclides Ponticus Solonis et Cyri fuisse temporibus: nonam Phrygiam, quae vaticinata sit Ancyrae: decimam Tiburtem, nomine Albuneam, quae Tiburi colitur ut dea, juxta ripas amnis Anienis, cujus in gurgite simulacrum ejus inventum esse dicitur, tenens in manu librum: cujus sortes Senatus in Capitolium transtulerit.

Harum omnium Sibyllarum carmina et feruntur et habentur, praeterquam Cumaeae, cujus libri a Romanis occuluntur, nec eos ab ullo, nisi a quindecim viris inspici fas habent. Et sunt singularum singuli [Col. 0145A] libri: [Col. 0145A] [7Kb] qui quia Sibyllae nomine inscribuntur, unius esse creduntur; suntque confusi, nec discerni ac suum cuique assignari potest: nisi Eruthraeae, quae et nomen suum verum carmini inseruit, et Erythraeam se nominatum iri praelocuta est, cum esset orta Babylone: sed et nos confuse Sibyllam dicemus, sicubi testimoniis earum fuerit abutendum. [Col. 0146A] Omnes igitur hae Sibyllae unum Deum praedicant; maxime tamen Erythraea, quae celebrior inter caeteras ac nobilior habetur: siquidem Fenestella, diligentissimus Scriptor de quindecim viris dicens, ait, restituto Capitolio, retulisse ad Senatum C. Curionem Cos. ut legati Erythras mitterentur, qui carmina Sibyllae conquisita Romam deportarent; itaque [Col. 0147A] missos esse P. Gabinium, M. Otacilium, [Col. 0147A] [135Kb] L. Valerium, qui descriptos a privatis versus circa mille Romam deportarunt. Idem supra ostendimus dixisse Varronem. In iis ergo versibus, quos legati Romam attulerunt, de uno Deo haec sunt testimonia:

,
Hunc esse solum Deum summum, qui coelum fecerit, luminibusque distinxerit.

, ,
, , ,
, .
Qui quoniam solus sit aedificator mundi, et artifex rerum, vel quibus constat, vel quae in eo sunt, solum coli oportere testatur:

.
.
[Col. 0147B] Item alia Sibylla, quaecumque est, cum perferre se ad homines Dei vocem diceret, sic ait:

[Col. 0148A] .
Exequerer nunc testimonia caeterarum, nisi et haec sufficerent, et illa opportunioribus locis reservarem. Sed cum defendamus causam veritatis apud eos, qui aberrantes a veritate falsis religionibus serviunt, quod genus probationis adversus eos magis adhibere debemus, quam ut eos deorum suorum testimoniis revincamus?



CAPUT VII. De testimoniis Apollinis et deorum.

Apollo enim, quem praeter caeteros divinum maximeque fatidicum existimant, Colophone respondens, quod Delphis (credo) migraverat, Asiae ductus amoenitate; quaerenti cuidam, quis esset, aut quid [Col. 0148B] esset omnino Deus, respondit viginti et uno versibus, quorum hoc principium est:

[Col. 0149A] , [Col. 0149A] [195Kb] , , ,
,
, ,
Num quis potest suspicari de Jove esse dictum, qui et matrem habuit, et nomen? Quid quod, Mercurius ille ter maximus, cujus supra mentionem feci, non modo , ut Apollo, sed quoque appellat Deum; quod origo illi non sit aliunde? Nec enim potest ab ullo esse generatus, qui ipse universa generavit. Satis (ut opinor) et argumentis docui, et testibus confirmavi, quod per se satis clarum est Unum esse regem mundi, unum patrem, unum Deum.

Sed fortasse quaerat aliquis a nobis idem illud, quod apud Ciceronem quaerit Hortensius: Si Deus unus est, quae esse beata solitudo queat? Tamquam nos, qui unum esse dicimus, desertum ac solitarium [Col. 0149B] esse dicamus; habet enim ministros, quos vocamus [Col. 0150A] nuntios. Et est illud verum, quod dixisse in Exhortationibus Senecam supra retuli, ministros genuisse regni sui Deum. Verum hi neque dii sunt, neque deos se vocari, aut coli volunt: quippe qui nihil praeter jussum ac voluntatem Dei faciant. Nec tamen illi sunt, qui vulgo coluntur, quorum et exiguus et certus est numerus. Quod si cultores deorum eos ipsos se colere putant, quos summi Dei ministros appellamus, nihil est quod nobis faciant invidiam, qui unum Deum dicamus, multos negemus. Si eos multitudo delectat, non duodecim dicimus, aut trecentos sexaginta quinque (ut Orpheus), sed innumerabiles esse arguimus errores eorum in diversum, qui tam paucos putant. Sciant tamen, quo nomine appellari debeant: ne Deum verum violent, cujus [Col. 0150B] nomen exponunt, dum pluribus tribuunt. Credant [Col. 0151A] Apollini suo, qui eodem illo responso, ut Jovi principatum, sic etiam caeteris diis abstulit nomen. Tertius enim versus ostendit, Dei ministros, non deos, verum angelos appellari oportere. De se quidem ille mentitus est, qui cum sit e numero daemonum, [Col. 0151A] [134Kb] angelis se Dei aggregavit: denique in aliis responsis daemonem se esse confessus est. Nam cum interrogaretur, quomodo sibi supplicari vellet, ita respondit: , , , . Item rursus cum precem in Apollinem Smynthium rogatus expromeret, ab hoc versu exorsus est: , . Quid ergo superest, nisi ut sua confessione verberibus veri Dei ac poenae subjaceat sempiternae? Nam et in alio responso ita dixit: [Col. 0151B] . De utrisque generibus in secundo libro disserimus [Col. 0152A] (scilicet cap. 15). Interim nobis sat est, quod, dum honorare se vult, et in coelo collocare, confessus est, id quod res habet, quomodo sint appellandi qui Deo semper assistunt.

Retrahant ergo se homines ab erroribus et abjectis religionibus pravis, parentem suum dominumque cognoscant: cujus nec virtus aestimari potest, nec magnitudo perspici, nec principium comprehendi. Cum ad illum mentis humanae intentio et acumen et memoria pervenerit, quasi subductis et consummatis omnibus viis, subsistit, haeret, deficit; nec est aliquid ulterius quo progredi possit. Verum quia fieri non potest, quin id quod sit, aliquando esse coeperit, consequens est, ut quando nihil ante illum fuit, ipse ante omnia ex se ipso sit procreatus. Ideoque ab Apolline , a Sibylla , [Col. 0152B] et , et nominatur. Quod Seneca, homo acutus, in Exhortationibus vidit: »Nos, inquit, aliunde pendemus. Itaque ad aliquem respicimus, [Col. 0153A] cui, quod est optimum in nobis debeamus.[Col. 0153A] [106Kb] Alius nos edidit; alius instruxit: Deus ipse se fecit.«



CAPUT VIII. Quod Deus sine corpori sit, nec sexu ad procreandum egeat.

His igitur tot et tantis testibus comprobatur unius Dei potestate ac providentia mundum gubernari; cujus vim majestatemque tantam esse dicit in Timaeo Plato, ut eam neque mente concipere, neque verbis enarrare quisquam possit, ob nimiam ejus et inaestimabilem potestatem. Dubitet vero aliquis, an quidquam difficile aut impossibile sit Deo, qui tanta tamque mirifica opera providentia excogitavit, virtute constituit, ratione perfecit; nunc autem spiritu sustentet, potestate moderetur, inexcogitabilis, ineffabilis, [Col. 0153B] et nulli alii satis notus quam sibi? Unde mihi de tanta majestate saepius cogitanti, qui deos colunt, [Col. 0154A] interdum videri solent tam caeci, tam incogitabiles, tam excordes, tam non multum a mutis animalibus differentes, qui credant eos, qui geniti sunt maris ac foeminae coïtu, aliquid majestatis divinaeque virtutis habere potuisse; cum Sibylla Erythraea dicat:

. . . . . . . . . . . .
.
Quod si est verum, sicuti est, apparet Herculem, Apollinem, Liberum, Mercurium, Jovemque ipsum cum caeteris homines fuisse; quando sunt ex duobus sexibus nati. Quid est autem tam remotum a Deo, quam id opus quod ipse ad propagandam sobolem mortalibus tribuit, et quod sine substantia corporali nullum potest esse?

Dii ergo si sunt immortales et aeterni, quid opus [Col. 0154B] est altero sexu; cum successione non egeant, qui semper sunt futuri? Nam profecto in hominibus [Col. 0155A] caeterisque animantibus diversitas sexus, et coïtio, [Col. 0155A] [61Kb] et generatio nullam habet aliam rationem, nisi ut omnia genera viventium, quando sunt conditione mortalitatis obitura, mutua possint successione servari. Deo autem, qui est sempiternus, neque alter sexus, neque successio necessaria est. Dicet aliquis, ut habeat vel ministros, vel in quos ipse possit dominari. Quid igitur opus est sexu foemineo, cum Deus, qui est ommipotens, sine usu et opera foeminae possit filios procreare? Nam si quibusdam minutis animalibus id praestitit, ut sibi

E foliis natos et suavibus herbis
Ore legant:
cur existimet aliquis ipsum Deum, nisi ex permixtione sexus alterius non posse generare? Illos igitur, [Col. 0155B] quos imperiti et insipientes tanquam deos et [Col. 0156A] nuncupant et adorant, nemo est tam inconsideratus, qui non intelligat fuisse mortales. Quomodo ergo, inquiet aliquis, dii crediti sunt? Nimirum quia reges maximi ac potentissimi fuerint: ob merita virtutum suarum, aut munerum, aut artium repertarum, cum cari fuissent iis quibus imperitaverant, in memoriam sunt consecrati. Quod is quis dubitet, res eorum gestas, et facta consideret, quae universa tam poetae quam historici veteres prodiderunt.



CAPUT IX. De Hercule et ejus vita et morte.

Hercules, qui ob virtutem clarissimus, et quasi Africanus inter deos habetur, nonne orbem terrae, [Col. 0156B] quem peragrasse ac expurgasse narratur, stupris, libidinibus, [Col. 0157A] adulteriis inquinavit? nec mirum, cum esset adulterio genitus Alcmenae. [Col. 0157A] [31Kb] Quid tandem potuit in eo esse divini, quis suis ipse vitiis mancipatus, et mares et foeminas contra omnes leges infamia, dedecore, flagitio affecit? Sed ne illa quidem, quae magna et mirabilia gessit, talia judicanda sunt; ut virtutibus divinis tribuenda videantur. Quid enim tam magnificum, si leonem aprumque superavit, si aves sagittis dejecit, si regium stabulum egessit, si viraginem vicit, cingulumque detraxit, si equos feroces cum domino interemit? Opera sunt ista fortis viri, hominis tamen. Illa enim, quae vicit, fragilia [Col. 0157B] et mortalia fuerunt. Nulla enim est (quod ait [Col. 0158A] Orator) tanta vis, quae non ferro ac viribus debilitari frangique possit. At animum vincere, iracundiam cohibere, fortissimi est: quae ille nec fecit unquam, nec potuit. Haec qui faciat, non ego eum cum summis viris comparo; sed simillimum Deo judico.

Vellem adjecisset de libidine, luxuria, cupiditate, insolentia; ut virtutem ejus impleret, quem similem Deo judicabat. Non enim fortior putandus est, qui leonem, quam qui violentam in seipso inclusam feram superat, iracundiam; aut qui rapacissimas volucres dejecit, quam qui cupiditates avidissimas coercet; aut qui Amazonem bellatricem, quam qui libidinem [Col. 0158B] vincit, pudoris ac famae debellatricem; aut qui fimum [Col. 0159A] de stabulo, quam qui vitia de corde suo egerit, quae magis sunt perniciosa, quia domestica et propria mala sunt, quam illa, quae et vitari poterant et caveri. Ex quo fit, ut ille solus vir fortis debeat judicari, qui temperans, moderatus [Col. 0159A] [13Kb] et justus est. Quod si cogitet aliquis, quae sint Dei opera: jam haec omnia, quae mirantur homines ineptissimi, ridicula judicabit. Illa enim non divinis virtutibus, quas ignorant, sed infirmitate suarum virium metiuntur. Nam illud quidem nemo negabit, Herculem non Eurystheo tantum servisse regi, quod aliquatenus honestum videri potest; sed etiam impudicae mulieri Omphalae, quae illum vestibus suis indutum sedere ad pedes suos jubebat pensa facientem: detestabilis turpitudo! sed tanti erat voluptas. Quid tu, inquiet aliquis, poetisne [Col. 0159B] credendum putas? Quidni putem? Non enim ista Lucilius narrat, aut Lucianus, qui diis et hominibus non pepercit; sed hi potissimum, qui deorum laudes canebant.

Quibus igitur credemus, si fidem laudantibus non habemus? Qui hos mentiri putat, proferat alios quibus credamus auctores, qui nos doceant, qui sint isti dii, quomodo, unde orti; quae sit vis eorum, qui numerus, quae potestas, quid in his admirabile, quid cultu dignum, quod denique certius veriusque mysterium: [Col. 0160A] nullos dabit. Credamus igitur istis, qui non ut reprehenderent sunt locuti; sed ut praedicarent. Navigavit ergo cum Argonautis, expugnavitque Trojam, iratus Laomedonti ob negatam sibi pro filiae salute mercedem: unde, quo tempore fuerit, apparet. Idem furore atque insania percitus, uxorem suam cum liberis interemit. Hunc homines deum putant? sed Philocteta ejus haeres non putavit, qui facem supposuit arsuro, qui artus ejus et nervos cremari ac diffluere vidit, qui ossa ejus ac cineres in Oeteo monte sepelivit, pro quo munere sagittas ejus accepit.



CAPUT X. De Aesculapii, Apollinis, Neptuni, Martis, Castoris et Pollucis, Mercurii atque Liberi vita et gestis.

[Col. 0160B] Aesculapius et ipse non sine flagitio Apollinis natus, quid fecit aliud divinis honoribus dignum, nisi quod sanavit Hippolytum? mortem sane habuit clariorem, quod a Deo meruit fulminari. Hunc Tarquitius de illustribus viris disserens, ait incertis parentibus natum, expositum, et a venatoribus inventum, canino lacte nutritum, Chironi traditum, didicisse medicinam: fuisse autem Messenium, sed Epidauri moratum. Tullius etiam Cynosuris ait sepultum. [Col. 0161A] Quid Apollo [Col. 0161A] [50Kb] pater ejus? Nonne ob amorem, quo flagrabat, turpissime gregem pavit alienum, et muros Laomedonti exstruxit, cum Neptuno mercede conductus, quae illi negari potuit impune, ab eoque primo Rex perfidus, quidquid cum diis pepigisset, didicit abnegare. Idem formosum puerum et dum amat, violavit; et dum ludit, occidit.

Homicida Mars, et per gratiam caedis crimine ab Atheniensibus liberatus, ne videretur nimis ferus et immanis, adulterium cum Venere commisit. Castor et Pollux, dum alienas sponsas rapiunt, esse gemini desierunt. Nam livore injuriae concitatus Idas, alterum [Col. 0162A] gladio transverberavit; et eosdem poetae alternis vivere alternis mori narrant: ut jam sint non deorum tantum, sed omnium mortalium miserrimi, quibus semmel mori non licet. Hos tamen Homerus ambos simpliciter (non ut poetae solent) mortuos esse testatur. Nam cum faceret in muris assidentem Priamo Helenam, cunctos Graeciae principes recognoscere, solos autem se fratres suos requirere, subjeccit orationi ejus hujusmodi versum:

, .
Fur ac nebulo Mercurius, quid ad famam sui reliquit nisi memoriam fraudum suarum? Coelo scilicet [Col. 0163A] dignus, quia palaestram docuit, et lyram [Col. 0163A] [21Kb] primus invenit. Liberum patrem in senatu deorum summae auctoritatis primaeque esse sententiae necesse est; quia praeter Jovem solus omnium triumphavit, exercitum duxit, Indos deballavit. Sed invictus ille Imperator Indicus, maximus ab amore ac libidine turpissime victus est. Delatus enim Cretam cum semiviro comitatu, nactus est impudicam mulierem in littore ac fiducia victoriae Indicae vir esse, voluit, ne nimium mollis videretur atque illam patris proditricem, fratris inte [Col. 0164A] remptricem, ab alio relictam et repudiatam, in conjugium sibi vendicavit, et Liberam fecit, et cum ea pariter ascendit in coelum.

Quid horum omnium pater Jupiter, qui in solemni precatione Optimus, Maximus nominatur? nonne a prima sua pueritia impius ac pene parricida deprehenditur? cum patrem regno expulit ac fugavit, nec expectavit mortem decrepiti senis, cupiditate regnandi: et cum paternum solium per vim, per arma cepisset, bello est a Titanibus lacessitus; quod [Col. 0165A] humano generi principium fuit malorum: quibus victis, et pace in perpetuum comparata, reliquam suam vitam in stupris adulteriisque [Col. 0165A] [21Kb] consumpsit. Omitto virgines, quas imminuit. Id enim tolerabile judicari solet. Amphitryonem ac Tyndarum praeterire non possum, quorum domos dedecore atque infamia plenissimas reddidit. Illud vero summae impietatis ac sceleris, quod regium puerum rapuit ad stuprum. Parum enim videbatur, si in expugnanda foeminarum pudicitia maculosus esset ac turpis, nisi etiam sexui suo injuriam faceret: hoc est verum adulterium, quod fit contra naturam. Haec qui fecit viderimus, an maximus; certe optimus non est: quod nomen a corruptoribus, ab adulteris, ab incestis abest; nisi forte nos erramus homines, qui talia facientes [Col. 0165B] sceleratos vocamus, ac perditos, omnibusque poenis dignissimos judicamus. Stultus autem Marcus Tullius, qui C. Verri adulteria objecit: eadem enim Jupiter, quem colebat, admisit; qui P. Clodio sororis incestum: at illi Optimo Maximo eadem fuit et soror et conjnx.



CAPUT XI De Jovis ortu, vita, regno, nomine et morte, et de Saturno et Urano.

Quis est igitur tam excors, qui hunc in coelo regnare putet, qui ne in terra quidem debuit? Non insulse [Col. 0166A] quidam poeta triumphum Cupidinis scripsit: quo in libro non modo potentissimum deorum Cupidinem, sed etiam victorem facit. Enumeratis enim amoribus singulorum, quibus in potestatem Cupidinis ditionemque venissent, instruit pompam, in qua Jupiter cum caeteris diis ante currum triumphantis ducitur catenatus. Eleganter id quidem a poeta figuratum: sed tamen non multum distat a vero. Qui enim virtutis est expers, qui a cupiditate ac libidinibus malis vincitur, non Cupidini (ut ille finxit), sed morti subjectus est sempiternae. Sed omittamus de moribus dicere: rem confideremus; ut intelligant homines, in quibus miseri versentur erroribus. Regnare in coelo Jovem vulgus existimat: id et doctis pariter et indoctis persuasum est. Quod et Religio [Col. 0166B] ipsa, et precationes, et hymni, et delubra, et simulacra demonstrant. Eumdem tamen Saturno et Rhea genitum confitentur. Quomodo potest Deus videri, aut credi (ut ait poeta):

. . . . . . . Hominum rerumque repertor,
ante cujus ortum infinita hominum millia fuerunt? eorum scilicet, qui Saturno regnante vixerunt; ac priores luce, quam Jupiter, sunt potiti. Video alium Deum regem fuisse primis temporibus, alium consequentibus. Potest ergo fieri, ut alius sit postea futurus. Si enim regnum prius mutatum est: cur desperemus [Col. 0167A] etiam posterius posse mutari? nisi forte Saturnus generare potuit fortiorem: Jupiter non potest. Atqui divinum imperium aut semper immutabile est: aut, si est mutabile, quod [Col. 0167A] [46Kb] fieri non potest, semper utique mutabile est.

Potest ergo Jupiter regnum amittere, sicut pater ejus amisit? Ita plane. Nam cum idem neque virginibus, neque maritatis unquam pepercisset, abstinuit se tamen una Thetide, quod responsum fuit, majorem patre suo futurum, quisquis ex illa natus esset. Et primum imprudentia in eo non Dei, cui nisi Themis futura dixisset, ipse nesciret. Si autem divinus non sit, ne Deus quidem sit; unde ipsa divinitas nominatur, ut ab homine humanitas. Deinde conscientia imbecillitatis, qui timuit utique majorem: quod qui facit, scit profecto non esse se maximum: quondoquidem [Col. 0167B] potest aliquid majus existere. Idem per Stygiam paludem sanctissime jurat.

[Col. 0168A] Vana superstitio, superis quae reddita divis.
Quae est ista superstitio? aut a quo reddita? Est ergo aliqua potestas maxima, quae pejerantes deos puniat? quae tanta formido est paludis infernae, si sunt immortales? quid metuunt eam, quam visuri non sunt, nisi quos mori necesse est? Quid igitur homines oculos suos in coelum tollunt? quid per superos dejerant, cum ipsi superi ad inferos revolvantur, ibique habeant quod venerentur et adorent? Illud vero quale est? esse fata, quibus dii omnes, et ipse Jupiter pareat. Si Parcarum tanta vis est, ut plus possint quam coelestes universi, quamque ipse rector ac dominus, cur non illae potius regnare dicantur, quarum legibus ac statutis parere omnes deos necessitas cogit? Nunc cui dubium est, quin is, qui alicui rei obsequitur, [Col. 0168B] maximus non sit? nam si sit, non accipiat fata, sed faciat. Nunc ad aliud, quod omiseram, redeo. In una [Col. 0169A] itaque [Col. 0169A] [112Kb] sola fuit continentior, cum eam deperiret; non virtute aliqua, sed metu successoris. Quae formido utique ejus est, qui sit et mortalis, et imbecillus, et nihili: quippe qui potuit et tunc, cum nasceretur, extingui, sicut frater ejus ante genitus, extinctus est: qui si vivere potuisset, nunquam minori concessisset imperium. Ipse autem furto servatus, furtimque nutritus, sive appellatus est; non, ut isti putant, a fervore coelestis ignis, vel quod vitae sit dator, vel quod animantibus inspiret animas, quae virtus solius Dei est (quam enim possit inspirare animam, qui ipse accepit aliunde?), sed quod primus ex liberis Saturni maribus vixerit.

Potuerunt igitur homines alium deum habere rectorem, si Saturnus non fuisset ab uxore delusus. At [Col. 0169B] enim poetae ista finxerunt. Errat quisquis hoc putat. [Col. 0170A] Illi enim de hominibus loquebantur; sed ut eos ornarent, quorum memoriam laudibus celebrabant, deos esse dixerunt. Itaque illa potius ficta sunt, quae tamquam de diis, non illa quae tamquam de hominibus locuti sunt: quod clarum fiet exemplo, quod inferemus. Danaen violaturus, aureos nummos largiter in sinum ejus infudit. Haec stupri merces fuit. At poetae, qui quasi de Deo loquebantur, ne auctoritatem creditae majestatis infringerent, finxerunt ipsum in aureo imbre delapsum, eadem figura, qua imbres ferreos dicunt, cum multitudinem telorum sagittarumque describunt. Rapuisse dicitur in aquila Catamitum: poeticus color est. Sed aut per legionem rapuit, cujus insigne aquila est; aut navis, in qua est impositus, tutelam habuit in aquila figuratam, sicut [Col. 0170B] taurum, cum rapuit et transvexit Europam. Eodem [Col. 0171A] modo convertisse in bovem traditur Io Inachi filiam, quae, ut iram Junonis effugeret, ut erat jam setis obsita, jam bos tranasse dicitur mare, in Aegyptumque venisse, atque ibi, recepta pristina specie, dea facta quae nunc Isis vocatur. Quo igitur argumento probari potest, nec Europam [Col. 0171A] [6Kb] in Tauro sedisse, nec Io factam bovem? Quod certus dies habetur in Fastis, quo Isidis navigium celebratur: quae res docet non tranasse illam, sed navigasse. Igitur qui sapere sibi videntur, quia intelligunt vivum terrenumque corpus in coelo esse non posse, totam Ganymedeam fabulam pro falso repudiant; ac sentiunt in terra id esse factum, quia res ac libido ipsa terrena est. Non ergo ipsas res gestas finxerunt poetae; quod si facerent, essent vanissimi: sed rebus gestis addiderunt quemdam colorem. Non enim obtrectantes illa dicebant, sed ornare [Col. 0171B] cupientes. Hinc homines decipiuntur: maxime quod, dum haec omnia ficta esse arbitrantur a poetis, colunt quod ignorant. Nesciunt enim, qui sit poeticae licentiae modus; quousque progredi fingendo liceat: cum officium poetae sit in eo, ut ea, quae gesta sunt vere, in alias species obliquis figurationibus cum decore aliquo conversa traducat. Totum autem, quod referas, [Col. 0172A] fingere, id est ineptum esse, et mendacem potius quam poetam.

Sed finxerint ista, quae fabulosa creduntur; num etiam illa, quae de diis foeminis, deorumque connubiis dicta sunt? Cur igitur sic figurantur, sic coluntur? nisi forte non tantum poetae, sed pictores etiam fictoresque imaginum mentiuntur. Si enim hic est Jupiter, qui a vobis dicitur deus, si non is est, qui ex Saturno et Ope natus est, non oportuit nisi solius simulacrum in templis omnibus collocari. Quid sibi mulierum effigies volunt? quid sexus infirmus? in quem si cecidit hic Jupiter, eum vero ipsi lapides hominem fatebuntur. Mentitos aiunt esse poetas, et his tamen credunt; immo vero non esse mentitos, re ipsa probant, ita enim deorum simulacra confingunt, ut ex ipsa diversitate sexus appareat, vera esse [Col. 0172B] quae dicunt poetae. Nam quod aliud argumentum habet imago Catamiti, et effigies aquilae, cum ante pedes Jovis ponuntur in templis, et cum ipso pariter adorantur: nisi ut nefandi sceleris ac stupri memoria maneat in aeternum? Nihil igitur a poetis in totum fictum est: aliquid fortasse traductum, et obliqua figuratione obscuratum, quo veritas involuta tegeretur; [Col. 0173A] sicut illud de sortitione regnorum. [Col. 0173A] [23Kb] Aiunt enim Jovi coelum obtigisse, Neptuno mare, inferna Plutoni. Cur non terra potius in sortem tertiam venit; nisi quod in terra gesta res est. Ergo illud in vero est, quod regnum orbis ita partiti sortitique sunt, ut Orientis imperium Jovi cederet; Plutoni, cui cognomen Agesilao fuit, pars Occidentis obtingeret: eo quod plaga Orientis, ex qua lux mortalibus datur, superior; Occidentis autem inferior esse videatur. Sic veritatem mendacio velaverunt, ut veritas ipsa persuasioni publicae nihil derogaret. De Neptunii sorte manifestum est, cujus regnum tale fuisse dicimus, quale [Col. 0173B] Marci Antonii fuit infinitum illud imperium; cui [Col. 0174A] totius orae maritimae potestatem Senatus decreverat, ut praedones persequeretur, ac mare omne pacaret. Sic Neptuno maritima omnia cum insulis obvenerunt. Quomodo id probari potest? Nimirum veteres historiae docent. Antiquus auctor Euhemerus, qui fuit ex civitate Messene, res gestas Jovis, et caeterorum qui dii putantur, collegit, historiamque contexuit ex titulis, et inscriptionibus sacris, quae in antiquissimis templis habebantur, maximeque in fano Jovis Triphylii; ubi auream columnam positam esse ab ipso Jove titulus indicabat, in qua columna gesta sua perscripsit, ut monumentum esset posteris rerum [Col. 0174B] suarum. Hanc historiam et intepretatus est Ennius, [Col. 0175A] et secutus; [Col. 0175A] [39Kb] cujus haec verba sunt: »Ubi Jupiter Neptuno imperium dat maris, ut in insulis omnibus et quae secundum mare loca essent, omnibus regnaret.«

Vera sunt ergo quae loquuntur poetae, sed obtentu aliquo specieque velata. Potest et mons Olympus figuram poetis dedisse, ut Jovem dicerent coeli regnum esse sortitum; quod Olympus ambiguum nomen est et montis, et coeli. In Olympo autem Jovem habitasse docet historia eadem, quae dicit: »Ea tempestate Jupiter in monte Olympo maximam partem vitae colebat, et eo ad eum in jus veniebant, si quae res in controversia erant. Item, si quis quid novi invenerat, quod ad vitam humanam utile esset, eo veniebat, atque Jovi ostendebat.« Multa in hunc modum poetae [Col. 0175B] transferunt, non ut in eos mentiantur quos colunt, sed ut figuris versicoloribus venustatem ac leporem carminibus suis addant. Qui autem non intelligunt, quomodo aut quare quidque figuretur, poetas velut mendaces et sacrilegos insequuntur. Hoc errore decepti etiam philosophi, quod ea, quae de Jove feruntur, [Col. 0176A] minime in Deum convenire videbantur, duos Joves fecerunt, unum naturalem, alterum fabulosum. Viderunt ex parte, quod erat verum, eum scilicet, de quo poetae loquuntur hominem fuisse: in illo autem naturali Jove, vulgari consuetudine religionis inducti, erraverunt, quod in Deum nomen hominis transtulerunt; qui (ut supra diximus) quia solus est, non indiget nomine. Jovem autem illum esse, qui sit ex Ope Saturnoque natus, negari non potest. Vana igitur persuasio est eorum, qui nomen Jovis summo Deo tribuunt. Solent enim quidam errores suos hac excusatione defendere; qui convicti de uno Deo, cum id negare non possunt, ipsum se colere affirmant, verum hoc sibi placere, ut Jupiter nominetur: quo quid absurdius? Jupiter enim sine contubernio conjugis filiaeque [Col. 0176B] coli non solet. Unde quid sit, apparet: nec fas est id nomen eo transferri, ubi nec Minerva est ulla, nec Juno. Quid? quod hujus nominis proprietas non divinam vim exprimit, sed humanam? Jovem enim, Junonemque a juvando esse dictos, Cicero interpretatur. Et Jupiter, quasi Juvans pater dicitur; quod [Col. 0177A] nomen in Deum minime congruit; quia juvare hominis est, opis aliquid conferentis in eum, qui sit alienus, et exigui beneficii. Nemo sic Deum precatur, ut se adjuvet; sed ut servet, ut vitam salutemque tribuat: quod multo plus ac majus est quam juvare.

Et quoniam de patre loquimur, nullus pater dicitur filios juvare, [Col. 0177A] [30Kb] cum eos generat, aut educat. Illud enim levius est, quam ut eo verbo magnitudo paterni beneficii exprimatur. Quanto id magis inconveniens est Deo, qui verus est pater; per quem sumus, et cujus toti sumus, a quo fingimur, animamur, illuminamur; qui nobis vitam impertit, salutem tribuit, victum multiplicem subministrat. Non intelligit beneficia divina, qui se juvari tantummodo a Deo putat. Ergo non imperitus modo, sed etiam impius est, qui [Col. 0177B] nomine Jovis virtutem summae potestatis imminuit. Quare si Jovem et ex rebus gestis et ex moribus hominem fuisse, in terraque regnasse deprehendimus, [Col. 0178A] superest ut mortem quoque ejus investigemus. Ennius in sacra Historia, descriptis omnibus quae in vita sua gessit, ad ultimum sic ait: Deinde Jupiter, postquam quinquies terras circuivit, omnibusque amicis atque cognatis suis imperia divisit, reliquitque hominibus leges, mores frumentaque paravit, multaque alia bona fecit, immortali gloria, memoriaque affectus, sempiterna monimenta suis reliquit: aetate pessum acta, in Creta vitam commutavit, et ad deos abiit, eumque Curetes filii sui curaverunt, decoraveruntque eum; et sepulcrum ejus est in Creta et in oppido Cnosso, et dicitur Vesta hanc urbem creavisse; inque sepulcro ejus est inscriptum antiquis litteris graecis, , id est latine, Jupiter Saturni. Hoc certe non poetae tradunt, sed antiquarum [Col. 0178B] rerum scriptores: quae adeo vera sunt, ut ea sybillinis versibus confirmentur; qui sunt tales:

[Col. 0179A] , ,
[Col. 0179A] [41Kb] .
Cicero de Natura deorum, cum tres Joves a theologis enumerari diceret, ait tertium fuisse Cretensem, Saturni filium, cujus in illa insula sepulcrum ostenditur. Quomodo igitur potest deus alibi esse vivus alibi mortuus, alibi habere templum, alibi sepulcrum? Sciant ergo Romani, Capitolium suum, id est summum caput religionum publicarum, nihil esse aliud quam inane monimentum.

Veniamus nunc ad ejus patrem, qui ante regnavit, et qui fortasse plus habebat in se, quod ex coitu tantorum elementorum genitus esse dicatur. Videamus quid in eo fuerit deo dignum: in primis illud, quod aureum saeculum narratur habuisse; quod justitia sub eo fuerit in terra. Teneo aliquid in hoc, [Col. 0179B] quod in ejus filio non fuit. Quid enim tam conveniens deo, quam justum regimen, ac pium saeculum? Sed cum eadem ratione natum esse cogito, non possum [Col. 0180A] putare Deum summum, quo videam esse aliquid antiquius, coelum scilicet atque terram. At ego Deum quaero, ultra quem nihil sit omnino, qui fons, et origo sit rerum. Hic sit necesse est, qui coelum ipsum condidit, terramque fundavit. Saturnus autem si ex his natus est (ut putatur) quemadmodum potest Deus esse principalis, qui aliis ortum suum debet? aut quis praefuit mundo, priusquam Saturnus gigneretur? Sed hoc poeticum est (ut dicebam paulo ante) figmentum. Nec enim fieri poterat, ut elementa insensibilia, tantoque intervallo separata, in unum coirent ac filium procrearent: aut is, qui natus esset, non potissimum genitoribus similis existeret; sed eam formam gereret, quam parentes sui non habebant.

[Col. 0180B] Quaeramus ergo quid veritatis sub hac figura lateat. Minucius Felix in eo libro, qui Octavius inscribitur, sic argumentatus est: »Saturnum, cum fugatus esset a filio in Italiamque venisset, Coeli filium [Col. 0181A] dictum, quod soleamus eos quorum virtutem miremur, aut qui repentino advenerint, [Col. 0181A] [28Kb] de coelo cecidisse dicere; terrae autem, quod ignotis parentibus natos, terrae filios nominemus.« Sunt haec quidem similia veri, non tamen vera: quia constat etiam tunc cum regnaret ita esse habitum. Potuit et sic argumentari: Saturnum, cum potentissimus rex esset, ad retinendam parentum suorum memoriam, nomina eorum coelo terraeque indidisse, cum haec prius aliis vocabulis appellarentur; qua ratione et montibus et fluminibus nomina scimus imposita. Neque enim cum dicunt poetae de progenie Atlantis, aut Inachi fluminis, id potissimum dicunt, homines ex rebus sensu carentibus potuisse generari; sed eos utique significant, qui nati sunt ex his hominibus, qui vel vivi, vel mortui, nomina montibus aut fluminibus indiderunt. [Col. 0181B] Nam id apud veteres, maximeque Graecos, fuit usitatum. Sic maria eorum traxisse nomina accepimus, [Col. 0182A] qui deciderant in ea, ut Aegeum, Icarium, Hellesponticum: et in Latio Aventinus, vocabulum monti dedit, in quo sepultus est; Tiberinus vel Tiberis, amni in quo mersus est.

Non ergo mirandum, si nomina eorum coelo terraeque attributa essent, qui reges genuerant potentissimos. Apparet ergo non ex coelo natum esse; quod fieri non potest: sed ex eo homine, cui nomen Urano fuit. Quod esse verum Trismegistus auctor est: qui cum diceret admodum paucos extitisse in quibus esset perfecta doctrina, in his Uranum, Saturnum, Mercurium cognatos suos nominavit. Haec ille quia ignoravit, alio traduxit historiam; qui quomodo potuerit argumentari, ostendi: nunc dicam, quomodo, ubi, a quo sit hoc factum; non enim Saturnus hoc, [Col. 0182B] sed Jupiter fecit. In sacra Historia sic Ennius tradit: »Deinde Pan eum deducit in montem, qui vocatur [Col. 0183A] coeli stela. [Col. 0183A] [25Kb] Postquam eo ascendit, contemplatus est late terras, ibique eo in monte aram creat coelo; primusque in ea ara Jupiter sacrificavit: in eo loco suspexit in coelum quod nunc nos nominamus, idque quod supra mundum erat, quod aether vocabatur, de sui avi nomine coelo nomen indidit: idque Jupiter, quod aether vocatur, precans, primum coelum nominavit; eamque hostiam, quam ibi sacravit, totam adolevit.« Nec hic tantum sacrificasse Jupiter invenitur. Caesar quoque in Arato refert Aglaosthenem dicere, Jovem cum ex insula Naxo adversus Titanas proficisceretur, et sacrificium faceret in littore, aquilam ei in auspicium advolasse; quam victor bono omine acceptam tutelae suae subjugarit. Sacra vero [Col. 0183B] Historia (scilicet Ennii) etiam ante consedisse illi aquilam [Col. 0184A] in capite, atque illi regnum portendisse, testatur. Cui ergo sacrificare Jupiter potuit, nisi coelo avo? quem dicit Euhemerus in Oceania mortuum, et in oppido Aulacia sepultum.



CAPUT XII. Quod stoici figmenta poetarum ad philosophicam tranferunt rationem.

Quoniam revelavimus mysteria poetarum, et Saturni parentes invenimus, ad virtutes ejus et facta redeamus. Justus in regno fuit. Primum ex hoc ipso jam Deus non est, quod fuit: Deinde quod ne justus quidem fuit; sed impius, non modo in filios quos necavit, verum etiam in patrem, cujus dicitur abscidisse [Col. 0184B] genitalia; quod forsitan vere acciderit. Sed [Col. 0185A] homines respectu elementi, quod dicitur coelum, totam fabulam explodunt tamquam ineptissime fictam: quam tamen stoici (ut solent) ad rationem physicam [Col. 0185A] [10Kb] conantur traducere; quorum sententiam Cicero, de Natura deorum (lib. II, cap. 24) disserens, posuit: »Coelestem, inquit, altissimam aetheriamque naturam, id est igneam, quae per sese omnia gigneret, vacare voluerunt ea parte corporis, quae conjunctione alterius egeret ad procreandum: quae ratio in Vestam potuit convenire, si mas diceretur. Idcirco enim virginem putant Vestam, quia ignis inviolabile sit elementum, nihilque nasci possit ex eo, quippe qui omnia quae arripuerit absumat.« Ovidius in Fastis (Lib. VI, v. 291 sqq.):

Nec tu aliud Vestam, quam vivam intellige flammam;
Nataque de flamma corpora nulla vides.
[Col. 0185B] Jure igitur virgo est, quae semina nulla remittit,
Nec capit, et comites virginitatis amat.
Vulcano quoque id potuit adscribi, qui quidem putatur ignis; et tamen eum poetae non absciderunt. Potuit et Soli, in quo est natura et causa gignentium; nam sine Solis igneo calore neque nasci quidquam, neque augeri potest: ut nulli alii elemento magis opus sit genitalibus, quam calori, cujus fotu concipiuntur, nascuntur, sustentantur omnia. Postremo etiamsi ita sit (ut volunt) qui magis abscissum esse Coelum putemus, quam omnino sine genitalibus natum? Nam si per se gignit, non indigebat utique genitalibus, [Col. 0186A] cum Saturnum ipsum procrearet. Si vero habuit, et a filio abscissa sunt, ortus rerum, et natura omnis interisset. Quid, quod ipsi Saturno non divinum modo sensum, sed humanum quoque adimunt, cum affirmant eum esse Saturnum, qui cursum et conversionem spatiorum et temporum continet; eumque graece id ipsum nomen habere. enim dicitur, quod est idem, quod , id est spatium temporis. Saturnus autem est appellatus, quod saturetur annis. Haec Ciceronis verba sunt exponentis sententiam stoicorum (Lib. II de Nat. deor, c. 64): »Quae quam vana sit, cuivis intelligere promptissimum est. Si enim Saturnus Coeli est filius, quomodo potuit aut tempus a Coelo gigni, aut Coelum a tempore abscidi, aut postea tempus imperio spoliari a filio Jove? [Col. 0186B] Aut quomodo Jupiter natus est ex tempore? Aut quibus annis saturari possit aeternitas, cui nullus est finis?«



CAPUT XIII. Quam vanae sint et inanes stoicorum interpretationes de diis; et ibi de Jovis ortu, Saturno et Ope.

Si ergo vanae sunt istae rationes philosophorum, quid superest, nisi ut vere factum esse credamus, id est hominem ab homine abscissum? nisi forte aliquis existimet deum fuisse, qui timuit cohaeredem: cum, si quid divinitatis habuisset, non patris genitalia debuerit amputare, sed propria, ne Jupiter nasceretur, [Col. 0187A] qui eum regni possessione privavit. Idem [Col. 0187A] [22Kb] sororem suam Rheam, quam latine Opem dicimus, cum haberet uxorem, responso vetitus esse dicitur, mares liberos educare; quod futurum esset, ut a filio pelleretur: quam rem metuens, natos sibi filios non utique devorabat (ut ferunt fabulae) sed necabat; quamquam scriptum sit in Historia sacra (scilicet Ennii) Saturnum, et Opem, caeterosque tunc homines humanam carnem solitos esitare: verum primum Jovem, leges hominibus moresque condentem, edicto prohibuisse ne liceret eo cibo vesci. Quod si verum est, quae potest in eo fuisse justitia? Sed fictum sane putemus, Saturnum filios devorasse, modo quum aliqua ratione: num idcirco, quod ait vulgus comedisse filios suos eum qui extulerit, sepulturaeque mandaverit? [Col. 0187B] Ops autem cum Jovem peperisset, subtraxit infantem, eumque nutriendum furtim misit in Cretam. Rursum imprudentiam reprehendam necesse est. Cur enim responsum ab alio potius accepit? Cur in coelo constitutus, quae gerebantur in terra, non videbat? Cur [Col. 0188A] eum Corybantes cymbalis fefellerunt? Postremo cur extitit aliqua vis major, quae illius vinceret potestatem? Nimirum senex a juvene facile victus est, ac spoliatus imperio. Fugit igitur, et in Italiam navigio venit, cum errasset diu; sicut expulsus Ovidius in Fastorum libris (libro primo) refert:

Causa ratis superest. Thuscum rate venit ad amnem
Ante pererrato falcifer orbe Deus.
Hunc errantem atque inopem Janus excepit. Cujus rei argumenta sunt nummi veteres, in quibus est cum duplici fronte Janus, et in altera parte navis; sicut idem poeta (ibidem) subjecit:

At bona posteritas puppim formavit in aere,
Hospitis adventum testificata dei.

[Col. 0188B] Omnes ergo non tantum poetae, sed historiarum quoque ac rerum antiquarum scriptores, hominem fuisse consentiunt, qui res ejus in Italia gestas memoriae prodiderunt: Graeci, Diodorus et Thallus; Latini, Nepos et Cassius et Varro. Nam cum agresti [Col. 0189A] quodam more in Italia viveretur,

Is genus [Col. 0189A] [19Kb] indocile, ac dispersum montibus altis
Composuit; legesque dedit, Latiumque vocari
Maluit, his quoniam latuisset tutus in oris.
Censet ne aliquis deum esse, qui pulsus est, qui fugit, qui latuit? Nemo tam stultus est. Qui enim fugit aut latet, et vim et mortem timeat necesse est. Orpheus, qui temporibus ejus recentior fuit, aperte Saturnum in terra et apud homines regnasse commemorat:

,
, , .
Item Maro noster:

Aureus hanc vitam in terris Saturnus agebat;
Et alio loco:

Aureaque (ut perhibent) illo sub rege fuere
Saecula: sic placida populos in pace regebat.
[Col. 0189B] Neque superius dixit in coelo egisse vitam, neque inferius superos in pace rexisse: unde apparet illum regem fuisse terrenum; quod alibi apertius declarat:

   Aurea condet
Saecula; qui rursus Latio, regnata per arva
Saturno quondam.
Ennius quidem in Euhemero non primum dicit regnasse Saturnum, sed Uranum patrem. Initio, inquit, primus in terris imperium summum Coelus habuit; is id regnum una cum fratribus suis instituit atque paravit. Non magna dissensio, siquidem maximorum auctorum de filio ac patre dubitatio est. Sed tamen utrumque fieri potest: ut et primus Uranus eminere [Col. 0189C] inter caeteros potentia coeperit, et principatum [Col. 0190A] habere, non regnum; postea Saturnus majores sibi opes comparaverit, ac regium nomen asciverit.



CAPUT XIV. Quid de diis Euhemeri et Ennii doceat sacra historia.

Nunc quoniam ab iis, quae retulimus, aliquantulum sacra Historia dissentit, aperiamus ea quae veris litteris continentur, ne poetarum ineptias in accusandis religionibus sequi ac probare videamur. Haec Ennii verba sunt: »Exin Saturnus uxorem duxit Opem. Titan, qui major natu erat, postulat ut ipse regnaret. Ibi Vesta mater eorum, et sorores Ceres atque Ops, suadent Saturno, ut de regno non concedat fratri. Ibi Titan, qui facie deterior esset, quam Saturnus, idcirco et quod videbat matrem atque sorores suas [Col. 0190B] operam dare ut Saturnus regnaret, concessit ei ut is regnaret. Itaque pactus est cum Saturno, uti si quid liberum virilis sexus ei natum esset, ne educaret. Id ejus rei causa fecit, uti ad suos gnatos regnum rediret. Tum Saturno filius qui primus natus est, eum necaverunt. Deinde posterius nati sunt gemini, Jupiter atque Juno. Tum Junonem Saturno in conspectum dedere, atque Jovem clam abscondunt, dantque eum Vestae educandum, celantes Saturnum. Item Neptunum clam Saturno Ops parit, eumque clanculum abscondit. Ad eumdem modum tertio partu Ops parit geminos, Plutonem et Glaucam. Pluto Latine est Dispater: alii Orcum vocant. Ibi Glaucam filiam Saturno ostendunt, ac filium Plutonem celant atque [Col. 0190C] abscondunt. Deinde Glauca parva emoritur.« Haec [Col. 0191A] (ut scripta sunt) [Col. 0191A] [54Kb] Jovis fratrumque ejus stirps, atque cognatio in hunc modum nobis ex sacra scriptione tradita est. Item paulo post haec infert: »Deinde Titan, postquam rescivit Saturno filios procreatos, atque educatos esse clam, seducit secum filios suos qui Titani vocantur, fratremque suum Saturnum, atque Opem comprehendit, eosque muro circumegit, et custodiam his apponit.«

Haec historia quam vera sit, docet Sibylla Erythraea, eadem fere dicens; nisi quod in paucis, quae ad rem non pertinent, discrepat. Jupiter ergo liberatur summi sceleris crimine, quod patrem vinxisse compedibus perhibetur: id enim Titan patruus fecit quod ille contra pactionem jusque jurandum mares liberos sustulisset. Reliqua historia sic contexitur: [Col. 0191B] Jovem adultum, cum audisset patrem atque matrem custodiis circumseptos, atque in vincula conjectos, venisse cum magna Cretensium multitudine, Titanumque ac filios ejus pugnando vicisse, parentes vinculis exemisse, patri regnum reddidisse, atque ita in Cretam remeasse: Post haec deinde Saturno datam sortem, ut caveret ne filius eum regno expelleret: illum elevandae sortis atque effugiendi periculi gratia, insidiatum Jovi, ut eum necaret: Jovem, cognitis [Col. 0192A] insidiis, regnum sibi denuo vindicasse, ac fugasse Saturnum, qui, cum jactatus esset per omnes terras, persequentibus armatis, quos ad eum comprehendendum vel necandum Jupiter miserat, vix in Italia locum, in quo lateret, invenit.



CAPUT XV. Quomodo, cum fuerint illi homines, dii fuerint nominati

Quibus ex rebus, cum constet illos homines fuisse, non est obscurum qua ratione dii coeperint nominari. Si enim nulli reges ante Saturnum vel Uranum fuerunt propter hominum raritatem, qui agrestem vitam sine ullo rectore vivebant: non est dubium quin illis temporibus homines regem ipsum totamque gentem summis laudibus ac novis honoribus jactare [Col. 0192B] coeperint, ut etiam deos appellarent, sive ob miraculum virtutis (hoc vere putabant rudes adhuc et simplices), sive (ut fieri solet) in adulationem praesentis potentiae, sive ob beneficia quibus erant ad humanitatem compositi. Deinde ipsi reges, cum chari fuissent iis, quorum vitam composuerant, magnum sui desiderium mortui reliquerunt. Itaque homines eorum simulacra finxerunt, ut haberent aliquod ex imaginum contemplatione solatium; progressique longius [Col. 0193A] per amorem meriti, [Col. 0193A] [8Kb] memoriam defunctorum colere coeperunt; ut et gratiam referre bene meritis viderentur, et successores eorum allicerent ad bene imperandi cupiditatem. Quod Cicero de Natura deorum (l. II, c. 14) docet, dicens: »Suscepit autem vita hominum consuetudoque communis, ut beneficiis excellentes viros in coelum fama ac voluntate tollerent. Hinc Hercules, hinc Castor, hinc Pollux, hinc Aesculapius, hinc Liber.« Et alio loco: »Atque in plerisque civitatibus intelligi potest, acuendae virtutis gratia, aut quo libentius reipublicae causa periculum adiret optimus quisque virorum fortium, memoriam [Col. 0194A] honore deorum immortalium consecratam.« Hac scilicet ratione Romani Caesares suos consecraverunt, et Mauri reges suos. Sic paulatim religiones esse coeperunt, dum illi primi, qui eos noverant, eo ritu suos liberos ac nepotes, deinde omnes posteros imbuerunt. Et hi tamen summi reges ob celebritatem nominis in provinciis omnibus colebantur.

Privatim vero singuli populi gentis aut urbis suae conditores, seu viri fortitudine insignes erant, seu foeminae castitate mirabiles, summa veneratione coluerunt; ut Aegyptii Isidem, Mauri Jubam, Macedones Cabirum, Poeni Uranum, Latini Faunum, Sabini Sancum, [Col. 0195A] Romani Quirinum. [Col. 0195A] [171Kb] Eodem utique modo Athenae Minervam, Samos Junonem, Paphos Venerem, Lemnos Vulcanum, Naxos Liberum, Apollinem Delphi. Sic per populos atque regiones varia sacra suscepta sunt, dum grati homines esse in suos principes cupiunt, et quod alios honores, quos vita carentibus deferant, invenire non possunt. Praeterea pietas eorum, qui successerant, plurimum contulit ad errorem; qui (ut divina stirpe nati viderentur) divinos honores parentibus detulerunt, deferrique jusserunt. An potest aliquis dubitare, quomodo religiones deorum sint institutae, cum apud Maronem legat Aeneae verba sociis imperantis:

Nunc pateras libate Jovi, precibusque vocate
Anchisem genitorem.
[Col. 0195B] Cui non tantum immortalitatem, verum etiam ventorum tribuit potestatem:

Poscamus ventos, atque haec me sacra quotannis
Urbe velit posita templis sibi ferre dicatis.

Idem scilicet de Jove Liber, et Pan, et Mercurius, et Apollo fecerunt; ac postea de his ipsis successores [Col. 0196A] eorum. Accesserunt etiam poetae, et compositis ad voluptatem carminibus, in coelum eos sustulerunt: sicut faciunt qui apud reges, etiam malos, panegyricis mendacibus adulantur. Quod malum a Graecis ortum est: quorum levitas, instructa dicendi facultate et copia, incredibile est quantas mendaciorum nebulas excitaverit. Itaque admirati eos, et susceperunt primi sacra illorum, et universis gentibus tradiderunt. Ob hanc vanitatem Sibylla sic eos increpat:



,
.

M. Tullius, qui non tantum perfectus orator, sed etiam philosophus fuit; siquidem solus extitit Platonis [Col. 0196B] imitator, in eo libro, quo se ipse de morte filiae consolatus est, non dubitavit dicere, deos, qui publice colerentur, homines fuisse. Quod ipsius testimonium eo debet gravissimum judicari, quod et augurale habuit sacerdotium, et eosdem se colere venerarique [Col. 0197A] testatur. Itaque intra paucos versiculos [Col. 0197A] [7Kb] duas res nobis dedit. Nam dum imaginem filiae eodem modo se consecraturum esse profiteretur, quo illi a veteribus sunt consecrati, et illos mortuos esse docuit, et originem vanae superstitionis ostendit. »Cum vero, inquit, et mares et foeminas complures ex hominibus in deorum numero esse videamus, et eorum in urbibus atque agris augustissima delubra veneremur, assentiamur eorum sapientiae, quorum ingeniis et inventis omnem vitam legibus et institutis excultam constitutamque habemus. Quod si ullum unquam animal consecrandum fuit, illud profecto fuit. Si Cadmi progenies, aut Amphytrionis, aut Tyndari in coelum tollenda fama fuit, huic idem honos certe dicandus [Col. 0197B] est. Quod quidem faciam, teque omnium optimam [Col. 0198A] doctissimamque, approbantibus diis immortalibus ipsis, in eorum coetu locatam, ad opinionem omnium mortalium consecrabo.« Fortasse dicat aliquis, prae nimio luctu delirasse Ciceronem. Atqui omnis illa oratio, et doctrina, et exemplis, et ipso loquendi genere perfecta, non aegri, sed constantis animi ac judicii fuit; et haec ipsa sententia nullum praefert indicium doloris. Neque enim puto illum tam varie, tam copiose, tam ornate scribere potuisse, nisi luctum ejus et ratio ipsa, et consolatio amicorum, et temporis longitudo mitigasset. Quid, quod idem dicit in libris de Republica? idem de Gloria? Nam de Legibus, quo in opere Platonem secutus, leges voluit ponere, quibus putaret usuram esse justam et sapienetm civitatem, [Col. 0198B] de Religione ita sanxit: »Divos, et eos qui coelestes semper habiti sunt, colunto; et illos, quos in [Col. 0199A] coelo merita locaverunt, [Col. 0199A] [17Kb] Herculem, Liberum, Aesculapium, Pollucem, Castorem, Quirinum.« Item in Tusculanis, cum diceret totum pene coelum humano genere completum: »Si vero, inquit, scrutari vetera, et ex illis ea quae scriptores Graeciae prodiderunt, eruere coner, ipsi illi majorum gentium dii qui habentur, hinc a nobis profecti in coelum reperientur. Quaere, quorum demonstrantur sepulcra in Graecia; reminiscere, quoniam es initiatus, quae traduntur mysteriis: tum denique quam hoc late pateat intelliges.« Testatus est videlicet Attici conscientiam, ex ipsis mysteriis intelligi posse, quod omnes illi homines fuerunt, qui coluntur: et cum de Hercule, Libero, Aesculapio, Castore, Polluce incunctanter fateretur; [Col. 0199B] de Apolline ac Jove, patribus eorum, item de Neptuno, [Col. 0200A] Vulcano, Marte, Mercurio, quos majorum gentium deos appellavit, timuit aperte confiteri. Et idcirco ait late hoc patere, ut idem de Jove caeterisque antiquioribus diis intelligamus, quorum memoriam si eadem ratione veteres consecraverunt, qua se imaginem nomenque filiae consecraturum esse dicit, ignosci moerentibus potest, credentibus non potest. Quis enim tam demens, qui consensu et placito innumerabilium stultorum aperiri coelum mortuis arbitretur? aut aliquem, quod ipse non habeat, dare alteri posse? Apud Romanos deus Julius, quia hoc scelerato homini placuit Antonio; deus Quirinus, quia hoc pastoribus visum est: cum alter gemini fratris extiterit, alter patriae parricida. Quod si consul non fuisset Antonius, C. Caesar pro suis in rempublicam meritis etiam defuncti [Col. 0200B] hominis honore caruisset, et quidem consilio [Col. 0201A] Pisonis soceri, et L. Caesaris [Col. 0201A] [19Kb] propinqui, qui vetabant funus fieri, et Dolabellae consulis, qui columnam in foro, id est, tumulum ejus evertit, ac forum expiavit. Nam Romulum desiderio suis fuisse declarat Ennius, apud quem populus amissum regem dolens, haec loquitur:

   O Romule, Romule dic, o,
Qualem te patriae custodem dii genuerunt?
Tu produxisti nos intra luminis oras.
O pater, o genitor, o sanguen diis oriundum!
Ob hoc desiderium facilius creditum est Julio Proculo mentienti, qui subornatus a patribus est, ut nuntiaret plebi vidisse se regem humano habitu augustiorem, eumque mandasse ad populum, ut sibi delubrum fieret, se deum esse, et Quirinum vocari. Quo facto, [Col. 0201B] et ipsi populo persuasit Romulum ad deos abiisse, et senatum suspicione caedis regiae liberavit.



CAPUT XVI. Qua ratione dii esse non possint, quos sexus differentia discernit; et quod in naturam Dei non cadit officium generandi.

Poteram iis, quae retuli, esse contentus; sed supersunt adhuc multa suscepto operi necessaria. Nam quam vis ipso religionum capite destructo, universa sustulerim, libet tamen prosequi caetera, et redarguere plenius inveteratam persuasionem, ut tandem homines suorum pudeat ac poeniteat errorum. Magnum hoc opus, et homine dignum.

[Col. 0201C] Relligionum animos nodis exsolvere pergo,
[Col. 0202A] ut ait Lucretius, qui quidem hoc efficere non poterat, quia nihil veri afferebat. Nostrum est hoc officium, qui et verum Deum asserimus, et falsos refutamus. Illi ergo, qui poetas finxisse de diis fabulas opinantur, et deas feminas et esse credunt et colunt, revolvuntur imprudentes ad id quod negaverant, coire illos, ac parere. Nec enim fieri potest, quin duo sexus generandi causa sint instituti. Recepta vero sexuum diversitate, non intelligunt consequens esse, ut concipiant: quod in Deum cadere non potest. Sed sit ut isti putant; nam et Jovis esse filios dicunt, et caeterorum deorum. Nascuntur ergo et quotidie quidem dii novi, nec enim vincuntur ab hominibus fecunditate. Igitur deorum innumerabilium plena sunt omnia, nullo scilicet moriente. Nam cum hominum vis [Col. 0202B] incredibilis, numerus sit inaestimabilis, quos tamen, sicuti nascuntur, mori necesse est; quid deorum esse tandem putemus, qui tot saeculis nati sunt, immortalesque manserunt? Cur ergo tam pauci coluntur? nisi forte arbitramur, non generandi causa, sed tantummodo capiendae voluptatis duos esse sexus deorum; et ea exercere, quae homunculos et facere et pati pudet.

Cum vero dicantur aliqui ex aliquibus nati, consequens est, ut semper nascantur; siquidem aliquando sunt nati: vel, si aliquando nasci desierunt, scire nos convenit, cur aut quando desierint. Non illepide Seneca in libris moralis Philosophiae: »Quid ergo est, inquit, quare apud poetas salacissimus Jupiter desierit [Col. 0202C] liberos tollere? Utrum sexagenarius factus est, [Col. 0203A] et illi lex Papia fibulam imposuit? [Col. 0203A] [5Kb] an impetravit jus trium liberorum? an tandem illi venit in mentem:

Ab alio expectes, alteri quod feceris,
et timet, ne quis sibi faciat, quod ipse Saturno?« At isti, qui deos asserunt, videant quomodo respondeant huic argumento quod inferemus: Si duo sunt sexus deorum, sequitur concubitus; et si coeunt, et domos habeant necesse est, nec enim carent virtute ac pudore, ut hoc promiscue aut in propatulo faciant, sicut muta videmus facere animalia. Si domos habent, consequens est ut et urbes habeant, et quidem auctore Nasone qui ait:

Plebs habitat diversa locis; hac fronte potentes
Coelicolae clarique suos posuere penates.
Si habent urbes, et agros igitur habebunt. Jam, quis [Col. 0203B] non videat quae sequantur? arare illos, et colere: quod quidem victus causa fit. Ergo mortales sunt. Quod argumentum retroversum idem valet. Si enim agros non habent, ne urbes quidem: si urbes non habent, ne domos quidem. Si domibus carent, ergo [Col. 0204A] et concubitu. Si concubitus ab his abest, et sexus igitur femineus: in diis autem videmus et feminas esse; ergo dii non sunt. Dissolvat hoc argumentum, si quis potest. Ita enim res rem sequitur, ut haec ultima necesse sit confiteri. Sed ne illud quidem dissolvet aliquis. Ex duobus sexibus alter fortior, alter infirmior est. Robustiores enim mares sunt, feminae imbecilliores. Imbecillitas autem non cadit in deum; ergo nec femineus sexus. Huic additur superioris argumenti extrema illa conclusio, ut dii non sint, quoniam in diis et feminae sunt.



CAPUT XVII. De Stoicorum eadem sententia; et ibi de deorum aerumnis et turpitudinibus.

[Col. 0204B] Ob has rationes Stoici alioversus deos interpretantur; et quia non pervident, quid sit in vero, conantur eos cum rerum naturalium ratione conjungere. Quos Cicero secutus, de diis, ac religionibus eorum hanc sententiam tulit: Videtisne igitur, ut a physicis [Col. 0205A] rebus bene atque utiliter inventis tracta ratio sit ad commentitios ac fictos deos? quae res genuit falsas opiniones, erroresque turbulentos, et superstitiones pene aniles. [Col. 0205A] [32Kb] Et formae enim deorum nobis, et aetates, et vestitus, ornatusque noti sunt: genera praeterea, conjugia, cognationes omnes, omniaque traducta ad similitudinem imbecillitatis humanae. Quid planius, quid verius dici potest? Romanae philosophiae princeps, et amplissimo sacerdotio praeditus, commentitios ac fictos deos arguit; quorum cultus superstitiones pene aniles esse testatur: falsis opinionibus, erroribusque turbulentis implicatos esse homines queritur. Nam totus liber tertius de Natura deorum omnes funditus religiones evertit ac delet. Quid ergo a nobis expectatur amplius? Num eloquentia superare [Col. 0205B] possumus Ciceronem? minime id quidem; sed fiducia illi defuit ignoranti veritatem, quod ipse simpliciter in eodem opere confitetur. Ait enim facilius se posse dicere, quid non sit, quam quid sit; hoc est, falsa se intelligere, vera nescire. Clarum est igitur homines [Col. 0206A] fuisse illos, qui dii putantur, et eorum memoriam post mortem consecratam esse. Ideo etiam aetates diversae sunt, et certae imagines singulorum, quod in eo habitu, et aetate simulacra eorum configurata sunt, in qua quemque mors deprehendit.

Consideremus, si placet, aerumnas infelicium deorum. Isis filium perdidit; Ceres filiam; expulsa et per orbem terrae jactata, Latona vix insulam parvam (Delon), in qua pareret, invenit. Deum mater et amavit formosum adolescentem, et eumdem cum pellice deprehensum exsectis virilibus semivirum reddidit; et ideo nunc sacra ejus a Gallis sacerdotibus celebrantur. Juno pellices acerrime persecuta est, quia parere ipsa non potuit ex fratre. Insulam [Col. 0206B] Samum scribit Varro prius Partheniam nominatam, quod ibi Juno adoleverit, ibique etiam Jovi nupserit. Itaque nobilissimum et antiquissimum templum ejus est Sami, et simulacrum in habitu nubentis figuratum, et sacra ejus anniversaria nuptiarum ritu celebrantur. [Col. 0207A] Si ergo adolevit, si virgo fuit primo, postea mulier, [Col. 0207A] [69Kb] hominem fuisse, qui non intelligit, pecudem se fatetur. Quid loquar obscoenitatem Veneris omnium libidinibus prostitutae, non deorum tantum, sed et hominum? Haec enim ex famoso Martis stupro genuit Harmoniam; ex Mercurio Hermaphroditum, qui est natus Androgynus; ex Jove Cupidinem; ex Anchise Aeneam; ex Bute Erycen; ex Adonio quidem nullum potuit, quod etiamtum puer ab apro ictus occisus est: quae prima, ut in Historia Sacra continetur, artem meretriciam instituit, auctorque mulieribus in Cypro fuit, uti vulgato corpore quaestum facerent: quod idcirco imperavit, ne sola praeter alias mulieres impudica, et virorum appetens videretur. Etiamne habet haec aliquid numinis? cujus plura [Col. 0207B] numerantur adulteria, quam partus. Sed ne illae quidem [Col. 0208A] virgines illibatam castitatem servare potuerunt.

Unde enim putemus Erichthonium esse natum? an ex terra, ut poetae videri volunt? At res ipsa clamat. Nam cum Vulcanus diis arma fecisset, eique Jupiter optionem dedisset praemii quod vellet postulandi, jurassetque, ut solebat, per infernam paludem se nihil negaturum, tum faber claudus Minervae nuptias postulavit. Hic Jupiter Opt. Max. tanta religione constrictus abnuere non potuit: Minervam tamen monuit repugnare, pudicitiamque defendere. Tum in illa colluctatione Vulcanum in terram profudisse aiunt semen, unde sit Erichthonius natus; idque illi nomen impositum , , id est, ex certamine atque humo. Cur igitur virgo eum puerum cum [Col. 0208B] dracone conclusum et obsignatum tribus virginibus Cecropidis [Col. 0209A] commendavit? [Col. 0209A] [6Kb] evidens, ut opinor, incestum, quod nullo modo possit colorari. Altera cum pene amatorem suum perdidisset, qui erat Turbatis distractus equis, praestantissimum medicum Asclepium curando juveni advocavit; eumque sanatum:

   Secretis alma recondit
Sedibus, et nymphae Egeriae, nemorique relegat:
Solus ubi in silvis Italis ignobilis aevum
Exigeret, versoque ubi nomine Virbius esset.
Quid sibi vult haec tam diligens, tam sollicita curatio? quid secretae sedes? quid relegatio vel tam longe, vel ad mulierem, vel in solitudinem? quid deinde nominis commutatio? Postremo, quid equorum tam pertinax abominatio? quid significant haec omnia, nisi conscientiam stupri, et amorem minime virginalem? Erat plane cur tantum laborem pro tam [Col. 0209B] fideli juvene susciperet, qui amanti novercae obsequium pernegarat.



CAPUT XVIII. De deorum consecratione propter collata in homines beneficia.

Hoc loco refellendi sunt etiam ii, qui deos ex hominibus esse factos, non tantum fatentur, sed ut eos [Col. 0210A] laudent etiam gloriantur, aut virtutis gratia, ut Herculem; aut munerum, ut Cererem ac Liberum; aut artium repertarum, ut Aesculapium ac Minervam. Haec vero quam inepta sint, quamque non digna propter quae homines inexpiabili se scelere contaminent, hostesque Deo vero fiant, quo contempto, mortuorum sacra suscipiunt, ex singulis rebus ostendam. Virtutem esse dicunt, quae hominem tollat in coelum: non illam, de qua philosophi disserunt, quae posita est in bonis animi; sed hanc corporalem, quae dicitur fortitudo: quae quoniam praecipua in Hercule fuit, immortalitatem meruisse creditur. Quis tam stulte ineptus est, ut corporis vires divinum vel etiam humanum bonum judicet; cum sint et majores pecudibus attributae, et uno morbo saepe frangantur, vel ipsa senectute minuantur et corruant? Itaque idem [Col. 0210B] ille, cum deformari ulceribus toros suos cerneret, nec sanari se voluit, nec senem fieri, ne quando seipso minor aut deformior videretur. Hunc e rogo quo vivum se ipse combusserat, ascendisse in coelum putaverunt: eaque ipsa, quae stultissime admirati sunt, simulacris et imaginibus expressa et consecrata posuerunt, ut in perpetuum vanitatis eorum monimenta [Col. 0211A] perstarent, qui ob necem bestiarum deos fieri credidissent. Sed haec Graecorum fortasse culpa sit, qui res levissimas pro maximis semper habuerunt. Quid nostri, num sapientiores? qui athleticam quidem virtutem contemnunt, quia nihil obest: sed regiam, quia late solet nocere, sic admirantur, ut fortes et bellicosos duces in deorum coetu [Col. 0211A] [44Kb] locari arbitrentur; nec esse ullam aliam ad immortalitatem viam, quam exercitus ducere, aliena vastare, urbes delere, oppida excidere, liberos populos aut trucidare, aut subjicere servituti: videlicet quo plures homines afflixerint, spoliaverint, occiderint, eo se nobiliores, et clariores putant, et inanis gloriae specie capti, sceleribus suis nomen virtutis imponunt. Jam mallem, ut a ferarum caedibus deos sibi fingerent, quam [Col. 0211B] immortalitatem tam cruentam probarent. Si quis unum hominem jugulaverit, pro contaminato ac nefario habetur, nec ad terrenum hoc domicilium deorum admitti eum fas putant. Ille autem, qui infinita hominum millia trucidaverit, cruore campos inundaverit, flumina infecerit, non modo in templum, sed etiam in coelum admittitur. Apud Ennium sic loquitur Africanus; Si fas endo plagas coelestum ascendere cuiquam est, Mi soli coeli maxima porta patet. [Col. 0212A] Scilicet quia magnam partem generis humani extinxit ac perdidit. O quantis in tenebris, Africane, versatus es! vel potius, o poeta, qui per caedes et sanguinem patere hominibus in coelum ascensum putaveris! Cui vanitati et Cicero assensit: Est vero, inquit, Africane: nam et Herculi eadem ista porta patuit. Tamquam ipse plane, cum id fieret, janitor fuerit in coelo. Equidem statuere non possum, dolendumne potius, an ridendum putem; cum videam graves et doctos, et, ut sibi videntur, sapientes viros, in tam miserandis errorum fluctibus volutari. Si haec est virtus, quae nos immortales facit, mori quidem malim, quam exitio esse quamplurimis. Si aliter immortalitas parari non potest, nisi per sanguinent, quid fiet, si omnes in concordiam consenserint? [Col. 0212B] Quod certe fieri poterit, si pernicioso et impio furore projecto, innocentes esse ac justi velint. Num igitur nemo erit coelo dignus? num peribit virtus, quia hominibus in homines saevire non dabitur? Sed isti, qui eversiones urbium populorumque summam gloriam computant, otium publicum non ferent; rapient, saevient, et injuriis insolenter illatis, humanae societatis foedus irrumpent, ut habere hostem possint, quem sceleratius deleant, quam lacessierint. Nunc ad reliqua pergamus. Nomen deorum Cereri ac [Col. 0213A] Libero traditio [Col. 0213A] [57Kb] munerum fecit. Possum divinis docere litteris, vinum atque fruges ante progeniem Coeli atque Saturni fuisse in usu hominum: sed ab his sane inventa esse fingamus. Num potest plus aut majus videri, collegisse fruges, hisque fractis, panem facere docuisse, aut uvas de vitibus lectas expressisse, vinumque fecisse, quam fruges ipsas, aut vites generasse, ac protulisse de terra? Reliquerit haec sane Deus humanis ingeniis eruenda: tamen fieri non potest, quin ipsius sint omnia, qui et sapientiam tribuit homini, ut inveniret, et illa ipsa, quae possent inveniri. Artes quoque suis inventoribus immortalitatem peperisse dicuntur, ut Aesculapio medicina, [Col. 0213B] Vulcano fabrica. Colamus igitur et illos, qui fullonicam sutrinamque docuerunt. Cur autem figulinae repertori honos non habetur? an quia isti divites vas Samia contemnunt? Sunt et aliae artes, quarum repertores [Col. 0214A] humanae vitae plurimum profuerunt. Cur non et illis attributa sunt templa? sed nimirum Minerva est, quae omnes reperit: ideoque illi opifices supplicant. Ergo ab his sordibus Minerva ascendit in coelum. Est vero cur quisquam derelinquat eum, qui terram cum animantibus, coelum cum astris et luminibus exorsus est, ut eam veneretur, quae telam docuit ordiri? Quid ille, qui vulnera in corporibus sanare docuit? num potest esse praestantior, quam qui corpora ipsa formavit, sentiendi ac vivendi rationem dedit? herbas denique ipsas, et caetera quibus medendi ars constat, excogitavit ac protulit?



CAPUT XIX. [Col. 0214B] Quod Deum verum simul cum diis vanis nemo possit colere.

At enim dicet aliquis, et huic summo qui fecit omnia, et illis partim profuerunt, suam venerationem [Col. 0215A] esse tribuendam. Primum nec factum est unquam, ut qui hos coluit, [Col. 0215A] [39Kb] etiam Deum coluerit: neque fieri potest; quoniam si honos idem tribuitur aliis, ipse omnino non colitur, cujus religio est, illum esse unum ac solum Deum credere. Clamat summus poeta, eos omnes,

Qui inventas vitam excoluere per artes,
apud inferos esse, ipsumque illum repertorem medicinae talis et artis ad Stygias undas fulmine esse detrusum: ut intelligamus, quantum valeat pater omnipotens, qui et deos fulminibus extinguat. Sed homines ingeniosi hanc secum habebant fortasse rationem: quia Deus fulminari non potest, apparet non esse factum; immo vero, quia factum est, apparet hominem [Col. 0215B] fuisse, non deum. Mendacium enim poetarum [Col. 0216A] non in facto est, sed in nomine. Metuebant enim malum, si contra publicam persuasionem faterentur, quod erat verum. Quod si hoc constat inter ipsos, ex hominibus deos factos, cur ergo non credunt poetis, si quando illorum fugas, et vulnera, et mortes, et bella, et adulteria describunt? Quibus de rebus intelligi datur, non potuisse ullo pacto fieri deos: quia ne homines quidem probi fuerunt, eaque in vita sua gesserunt, quae mortem pariunt sempiternam.



CAPUT XX. De diis Romanorum propriis et eorum sacris.

Venio nunc ad proprias Romanorum religiones, quoniam de communibus dixi. Romuli nutrix lupa honoribus est affecta divinis. Et ferrem si animal [Col. 0216B] ipsum fuisset, cujus figuram gerit. Auctor est [Col. 0217A] Livius, [Col. 0217A] [8Kb] Larentinae esse simulacrum, et quidem non corporis, sed mentis ac morum. Fuit enim Faustuli uxor, et propter vulgati corporis vilitatem, lupa inter pastores, id est, meretrix nuncupata est; unde etiam lupanar dicitur. Exemplum scilicet Atheniensium in ea figuranda Romani secuti sunt; apud quos meretrix quaedam nomine Leaena, cum tyrannum occidisset, quia nefas erat simulacrum constitui meretricis in templo, [Col. 0218A] animalis effigiem posuerunt, cujus nomen gerebat. Itaque ut illi monimentum ex nomine, sic isti ex professione fecerunt. Hujus nomini etiam dies festus dicatus est, et Larentinalia constituta. Nec hanc solam Romani meretricem colunt, sed Faulam quoque, quam Herculis scortum fuisse Verrius scribit. Jam quanta ista immortalitas putanda est quam etiam meretrices assequuntur? Flora, cum magnas opes ex [Col. 0219A] arte meretricia quaesivisset, [Col. 0219A] [7Kb] populum scripsit haeredem, certamque pecuniam reliquit, cujus ex annuo foenore suus natalis dies celebraretur editione ludorum, quos appelant Floralia. Quod quia senatui flagitiosum videbatur, ab ipso nomine argumentum sumi placuit, ut pudendae rei quaedam dignitas adderetur. Deam finxerunt esse, quae floribus praesit, eamque oportere placari, ut fruges cum arboribus aut vitibus bene prospereque florescerent. Eum colorem secutus in Fastis poeta, non ignobilem nympham fuisse narravit, quae sit Chloris vocitata, eamque Zephyro nuptam, quasi dotis loco id accepisse muneris a marito, ut haberet omnium florum potestatem. [Col. 0219B] Honeste quidem ista dicuntur; sed inhoneste [Col. 0220A] turpiterque creduntur. Nec debent (cum veritas quaeritur) hujusmodi nos velamenta decipere. Celebrantur ergo illi ludi cum omni lascivia, convenienter memoriae meretricis. Nam praeter verborum licentiam, quibus obscoenitas omnis effunditur, exuuntur etiam vestibus populo flagitante meretrices, quae tunc mimarum funguntur officio, et in conspectu populi usque ad satietatem impudicorum luminum cum pudendis motibus detinentur.

Cloacinae simulacrum in cloaca maxima repertum Tatius consecravit, et quia cujus esset effigies ignorabat, ex loco illi nomen imposuit. Pavorem, Palloremque Tullus Hostilius figuravit et coluit. Quid de [Col. 0220B] hoc dicam, nisi dignum fuisse, qui semper deos suos [Col. 0221A] (sicut optari solet) praesentes haberet? [Col. 0221A] [6Kb] Ab hoc illud M. Marcelli de consecratione Honoris atque Virtutis, honestate nominum differt, re congruit. Eadem vanitate Mentem quoque inter deos collocavit senatus: quam profecto si habuisset, ejusmodi sacra nunquam suscepisset. Magnum Cicero audaxque consilium suscepisse Graeciam dicit, quod Cupidinum et Amorum simulacra in gymnasiis consecrasset; adulatus est videlicet Attico, et irrisit hominem familiarem. Non enim illud magnum, aut omnino consilium dicendum fuit, sed impudicorum hominum perdita et deplorata nequitia, qui liberos suos, quos erudire ad honesta deberent, prostituerunt libidini juventutis; a quibus flagitiorum deos, [Col. 0221B] et in illis potissimum locis ubi nuda corpora corruptorum luminibus patent, et in illa coli aetate voluerunt, [Col. 0222A] quae simplex et improvida prius irretiri, et in laqueos potest cadere, quam cavere. Quid mirum si ab hac gente universa flagitia manarunt? apud quam ipsa vitia religiosa sunt, eaque non modo non vitantur, verum etiam coluntur. Et ideo huic sententiae, tanquam Graecos prudentia vinceret, adjecit: »Virtutes enim oportere, non vitia consecrari. Quod si recipis, o Marce Tulli, non vides fore ut irrumpant vitia cum virtutibus, quia mala bonis adhaerent, et in animis hominum potentiora sunt; quae si vetas consecrari, respondebit tibi illa eadem Graecia, se alios deos colere, ut prosint, alios, ne noceant.«

Haec enim semper excusatio est eorum, qui mala sua pro diis habent, ut Romani Rubiginem ac Febrem. [Col. 0222B] Si ergo vitia consecranda non sunt, in quo tibi assentior, ne virtutes quidem. Non enim per se [Col. 0223A] sapiunt, aut sentiunt, neque intra parietes, aut aediculas luto factas, sed intra pectus collocandae sunt, et interius comprehendendae, ne sint falsae, [Col. 0223A] [21Kb] si extra hominem fuerint collocatae. Itaque praeclaram illam legem tuam derideo, quam ponis his verbis: »Ast illa, propter quae datur homini ascensus in coelum, mentem, virtutem, pietatem, fidem, earumque laudum delubra sunto.« Atqui haec separari ab homine non possunt. Si enim colenda sunt, in homine ipso sint necesse est. Si autem sunt extra hominem, quid opus est ea colere quibus careas? Virtus enim colenda est, non imago virtutis: et colenda est non sacrificio aliquo, aut thure, aut precatione solemni, sed voluntate sola atque proposito. Nam quid est aliud colere virtutem, nisi eam comprehendere animo, et tenere? [Col. 0223B] quod unusquisque simul ac coepit velle, consequitur. Hic solus virtutis est cultus; nam religio et veneratio nulla alia, nisi unius Dei tenenda est. Quid igitur opus est, o vir sapientissime, supervacuis extructionibus loca occupare, quae possint humanis usibus cedere? quid sacerdotes constituere vana et insensibilia culturos? quid immolare victimas? quid tantos [Col. 0224A] sumptus vel fingendis, vel colendis imaginibus impendere? Firmius et incorruptius templum est pectus humanum: hoc potius ornetur, hoc veris illis nominibus impleatur. Has ergo falsas consecrationes sequitur, quod necesse est. Qui enim virtutes sic colunt, id est qui umbras atque imagines virtutum consectantur, ea ipsa, quae vera sunt, tenere non possunt. Itaque nulla in quoquam virtus est, vitiis ubique dominantibus; nulla fides, omnia pro se unoquoque rapiente; nulla pietas, nec consanguineis nec parentibus parcente avaritia, et cupiditate in venena et in ferrum ruente; nulla pax, nulla concordia, publice bellis saevientibus, privatim vero inimicitiis usque ad sanguinem furentibus; nulla pudicitia, libidinibus effrenatis omnem sexum et omnes corporis partes contaminantibus: [Col. 0224B] nec tamen desinunt ea colere, quae fugiunt et oderunt. Colunt enim thure ac summis digitis, quae sensibus intimis horrere debuerunt: qui error omnis ex illius principalis ac summi boni ignoratione descendit.

Urbe a Gallis occupata, obsessi in Capitolio Romani, cum ex mulierum capillis tormenta fecissent, [Col. 0225A] aedem Veneri Calvae consecrarunt. Non igitur intelligunt, quam vanae sint religiones, vel ex eo ipso, quod eas his ineptiis cavillantur. A Lacedaemoniis fortasse didicerant, deos sibi ex eventis fingere, qui cum Messenios obsiderent, et illi furtim deceptis obsessoribus egressi, ad diripiendam Lacedaemonem cucurrissent, a Spartanis mulieribus fusi fugatique sunt. Cognitis autem dolis hostium, [Col. 0225A] [8Kb] Lacedaemonii sequebantur. His armatae mulieres obviam longius exierunt; quae cum viros suos cernerent parare se ad pugnam, quod putarent Messenios esse, corpora sua nudaverunt. At illi uxoribus cognitis, et aspectu in libidinem concitati, sicuti erant armati, permisti sunt utique promiscue; nec enim vacabat discernere. Sic juvenes ab iisdem antea missi, misti cum virginibus, [Col. 0225B] ex quibus sunt Partheniae nati, propter hujus facti memoriam aedem Veneri armatae, simulacrumque posuerunt: quod tametsi ex causa turpi venit, tamen honestius videtur armatam Venerem consecrasse, [Col. 0226A] quam calvam. Eodem tempore Jovi quoque Pistori ara posita est, quod eos in quiete monuisset, ut ex omni frumento, quod habebant, panem facerent, et in hostium castra jactarent; eoque facto soluta esset obsidio, desperantibus Gallis inopia subigi posse Romanos.

Quae ista religionum derisio est? Si earum defensor essem, quid tam graviter queri possem, quam deorum nomen in tantum venisse contemptum, ut turpissimis nominibus ludibrio habeatur? Quis non rideat Fornacem deam, vel potius doctos viros celebrandis Fornacalibus operari? Quis, cum audiat deam Mutam, tenere risum queat? Hanc esse dicunt, ex qua sint nati Lares, et ipsam Laram nominant, vel Larundam. Quid praestare colenti potest, quae loqui non [Col. 0226B] potest? Colitur et Caca, quae Herculi fecit indicium de furto boum, divinitatem consecuta, quia prodidit fratrem; et Cunina, quae infantes in cunis tuetur, ac fascinum submovet; et Stercutus, qui stercorandi [Col. 0227A] agri rationem primus induxit; et Tutinus, [Col. 0227A] [53Kb] in cujus sinu pudendo nubentes praesident, ut illarum pudicitiam prior deus delibasse videatur: et mille alia portenta, ut jam vaniores qui haec colenda susceperint, quam Aegyptios esse dicamus, qui monstruosa et ridicula quaedam simulacra venerantur. Et haec tamen habent aliquam imaginem. Quid? qui lapidem colunt informem atque rudem, cui nomen est Terminus? [Col. 0228A] Hic est, quem pro Jove Saturnus dicitur devorasse; nec immerito illi honos tribuitur. Nam cum Tarquinius Capitolium facere vellet, atque in eo loco multorum deorum sacella essent, consuluit eos per auguria, utrum Jovi cederent; et cedentibus caeteris, solus Terminus mansit. Unde illum poeta

Capitoli immobile saxum
vocat. Jam ex hoc ipso quam magnus Jupiter invenitur, [Col. 0229A] cui non cessit lapis, ea fortasse fiducia, quod illum de paternis faucibus liberaverat. Facto itaque Capitolio, supra ipsum Terminum foramen est in tecto relictum: ut quia non cesserat, libero coelo frueretur; [Col. 0229A] [58Kb] quo ne ipsi quidem fruebantur, qui lapidem frui putaverunt. Et huic ergo publice supplicacatur, quasi custodi finium deo: qui non tantum lapis, sed etiam stipes interdum est. Quid de iis dicam, qui colunt talia? nisi ipsos potissimum lapides ac stipites esse?



[Col. 0230A] CAPUT XXI. De diis Barbarorum quibusdam propriis, et eorum sacris, ac itidem de Romanis.

Diximus de diis ipsis, qui coluntur: nunc de sacris ac mysteriis eorum pauca dicenda sunt. Apud Cyprios humanam hostiam Jovi Teucrus immolavit; idque sacrificium posteris tradidit, quod est nuper Hadriano imperante sublatum. Erat lex apud Tauros, inhumanam et feram gentem, uti Dianae hospites immolarentur; et id sacrificium multis temporibus celebratum est. Galli Hesum atque Teutatem humano cruore placabant. Nec Latini quidem hujus immanitatis expertes fuerunt, siquidem Latialis Jupiter [Col. 0231A] etiamnunc sanguine colitur humano. Quid a diis boni precantur, qui sic sacrificant? [Col. 0231A] [161Kb] Aut quid tales dii hominibus praestare possunt, quorum poenis propitiantur? Sed de Barbaris non est adeo mirandum, quorum religio cum moribus congruit. Nostri vero, qui semper mansuetudinis et humanitatis gloriam sibi vindicarunt, nonne sacrilegis his sacris immaniores reperiuntur? Hi enim potius scelerati sunt habendi, qui, cum sint liberalium disciplinarum studiis expoliti, ab humanitate desciscunt, quam qui rudes et imperiti ad mala facinora bonorum ignoratione labuntur. Apparet tamen antiquum esse hunc immolandorum hominum ritum: siquidem Saturnus in Latio eodem genere sacrificii cultus est, non quidem ut homo ad aram immolaretur, sed uti in Tiberim de ponte Milvio mitteretur. Quod ex responso quodam factitatum Varro auctor est; cujus responsi ultimus versus est talis:

[Col. 0231B] .
[Col. 0232A] Quod quia videtur ambiguum et fax illi, et homo jaci solet. Verum id genus sacrificii ab Hercule, cum ex Hispania rediret, dicitur esse sublatum, ritu tamen permanente, ut pro veris hominibus imagines jacerentur ex scirpo; ut Ovidius in Fastis docet:

Donec in haec venit Tirynthius arva, quotannis
Tristia Leucadio sacra peracta modo.
Illum stramineos in aquam misisse Quirites:
Herculis exemplo corpora falsa jace.
Haec sacra Vestales virgines faciunt, ut ait idem!

Tum quoque priscorum virgo simulacra virorum
Mittere roboreo scirpea ponte solet.
Nam de infantibus, qui eidem Saturno immolabantur propter odium Jovis quid dicam, non invenio; tam barbaros, tam immanes fuisse homines, ut parricidium suum, id est tetrum atque execrabile humano generi facinus, [Col. 0232B] sacrificium vocarent: cum teneras atque innocentes [Col. 0233A] animas, quae maxime est aetas parentibus dulcior, [Col. 0233A] [6Kb] sine ullo respectu pietatis extinguerent, immanitatemque omnium bestiarum, quae tamen foetus suos amant, feritate superarent! O dementiam insanabilem! Quid illis isti dii amplius facere possent, si essent iratissimi, quam faciunt propitii? cum suos cultores parricidiis inquinant, orbitatibus mactant, humanis sensibus spoliant? Quid potest esse his hominibus sancti? Aut quid in profanis locis facient, qui inter aras deorum summa scelera committunt? Pescennius Festus in libris Historiarum per Satyram refert, Carthaginenses Saturno humanas hostias solitos immolare: et cum victi essent ab Agathocle, rege Siculorum, iratum sibi Deum putavisse; itaque ut diligentius piaculum solverent, ducentos nobilium filios immolasse.

Tantum relligio potuit suadere malorum,
[Col. 0233B] Quae peperit saepe scelerosa, atque impia facta.
Cui ergo dementissimi homines illo sacrificio consulebant? [Col. 0234A] cum tantam partem civitatis occiderent, quantam fortasse ne Agathocles quidem victor occiderat.

Ab isto genere sacrorum non minoris insaniae judicanda sunt publica illa sacra: quorum alia sunt matris deum, in quibus homines suis ipsi virilibus litant; amputato enim sexu, nec viros se, nec foeminas faciunt: alia Virtutis, quam eamdem Bellonam vocant, in quibus ipsi sacerdotes non alieno, sed suo cruore sacrificant. Sectis namque humeris, et utraque manu districtos gladios exerentes, currunt, efferuntur, insaniunt. Optime igitur Quintilianus in Fanatico; »Istud, inquit, si Deus cogit, iratus est.« Etiamne haec sacra sunt? Nonne satius est pecudum more vivere, quam deos tam impios, tam profanos, tam sanguinarios colere? Sed unde isti errores et [Col. 0234B] haec tanta flagitia manaverint, suo loco disseremus: interim videamus et caetera, quae carent scelere, ne [Col. 0235A] studio insectandi videamur eligere pejora. [Col. 0235A] [56Kb] Isidis Aegyptia sacra sunt, quatenus filium parvulum vel perdiderit, vel invenerit. Nam primo sacerdotes ejus, deglabrato corpore, pectora sua tundunt; lamentantur, sicut ipsa, cum perdidit, fecerat. Deinde puer producitur quasi inventus, et in laetitiam luctus ille mutatur: ideo Lucanus:

. . . . Nunquamque satis quaesitus Osiris.
Semper enim perdunt, et semper inveniunt. Refertur ergo in sacris imago rei, quae vere gesta est, quae profecto, si quid sapimus, declarat mortalem mulierem fuisse, ac pene orbam, nisi unicum reperisset. Quod [Col. 0236A] illum ipsum poetam minime fugit, apud quem Pompeius adolescens, morte patris audita, haec loquitur:

Evolvam busto jam numen gentibus Isim;
Et tectum ligno spargam per vulgus Osirim.
Hic est Osiris, quem Serapim vel Serapidem vulgus appellat. Solent enim mortuis consecratis nomina immutari; credo, ne quis putet eos homines fuisse. Nam et Romulus post mortem Quirinus factus est; et Leda, Nemesis; et Circe, Marica; et Ino, postquam se praecipitavit, Leucothea, materque Matuta; et Melicertes filius ejus, Palaemon, atque Portumnus. [Col. 0237A] Sacra vero Cereris Eleusinae [Col. 0237A] [48Kb] non sunt his dissimilia. Nam sicut ibi Osiris puer planctu matris inquiritur; ita hic ad incestum patrui matrimonium rapta Proserpina: quam quia facibus ex Aetnae vertice accensis quaesisse in Sicilia Ceres dicitur, idcirco sacra ejus ardentium taedarum jactatione celebrantur.

Apud Lampsacum Priapo litabilis victima est asellus: cujus sacrificii ratio in Fastis haec redditur: Cum dii omnes ad festum matris magnae convenissent, epulisque satiati noctem lusibus ducerent, quievisse humi Vestam, somnumque cepisse: ibi Priapum somno ejus ac pudicitiae insidiatum; sed illam intempestivo clamore aselli, quo Silenus vehebatur excitatam, libidinem vero insidiatoris esse deceptam; hac de causa Lampsacenos asellum Priapo, quasi in ultionem, mactare consuevisse; apud Romanos vero [Col. 0237B] eumdem Vestalibus sacris in honorem pudicitiae conservatae panibus coronari. Quid turpius? quid flagitiosius? quam si Vesta beneficio asini virgo est? At poeta fabulam finxit. Num ergo illud est verius, quod referunt ii, qui conscripserunt, cum de duabus Cancri stellis loquuntur, quas Graeci [Col. 0238A] vocant? asellos fuisse, qui Liberum patrem transvexerint, cum amnem transire non posset; quorum alteri hoc praemium dederit, ut humana voce loqueretur: itaque inter eum, Priapumque ortum esse certamen de obscoeni magnitudine; Priapum victum et iratum, interemisse victorem. Hoc vero multo magis ineptum est; sed poetis licet quidquid velint: non excutio tam deforme mysterium, nec Priapum denudo, ne quid appareat risu dignum. Finxerunt haec sane poetae; sed necesse est alicujus majoris turpitudinis tegendae gratia ficta sint. Quae sit ergo quaeramus. At ea profecto manifesta est. Nam sicut Lunae taurus mactatur, quia similiter habet cornua, et

Placat equo Persis radiis Hyperiona cinctum,
Ne detur celeri victima tarda Deo.
[Col. 0238B] Ita in hoc quia magnitudo membri virilis enormis est, non potuit ei monstro aptior victima reperiri, quam quae ipsum, cui mactatur, posset imitari.

Apud Lindum, quod est oppidum Rhodi, Herculis sacra sunt, quorum a caeteris longe diversus est ritus: siquidem non (ut Graeci appellant), sed maledictis, et execratione celebrantur; eaque [Col. 0239A] pro violatis habent, si quando inter solemnes ritus vel imprudenti alicui exciderit bonum verbum. Cujus rei haec ratio redditur, si tamen ulla esse [Col. 0239A] [55Kb] in rebus vanissimis potest: Hercules, cum eo delatus esset, famemque pateretur, aratorem quemdam aspexit operantem, ab eoque petere coepit, ut sibi unum bovem venderet. Enimvero ille negavit fieri posse, quia spes sua omnis colendae terrae duobus illis juvencis niteretur. Hercules, solita violentia usus, quia unum accipere non potuit, utrumque sustulit. At ille infelix, cum boves suos mactari videret, injuriam suam maledictis ultus est. Quod homini eleganti et urbano gratissimum fuit. Nam dum comitibus suis epulas apparat, dumque alienos boves devorat, illum sibi amarissime conviciantem, cum risu et cachinnis [Col. 0239B] audiebat. Sed postquam Herculi divinos honores ob admirationem virtutis deferri placuit, a civibus ei ara posita est, quam de facto nominavit, ad quam duo juncti boves immolarentur, sicut illi quos abstulerat aratori; eumque ipsum sibi constituit sacerdotem, ac praecepit, ut iisdem maledictis semper in celebrandis sacrificiis uteretur, quod negaret se unquam epulatum esse jucundius. Haec jam non sacra sunt, sed sacrilegia, in quibus id sanctum dicitur, quod in aliis, si fiat, etiam severissime vindicatur. Ipsius autem Cretici Jovis sacra quid aliud [Col. 0240A] quam quomodo sit aut subtractus patri, aut nutritus ostendunt? Capella est Amaltheae nymphae, quae uberibus suis aluit infantem; de qua Germanicus Caesar in Arataeo carmine sic ait:

    . . . . . Illa putatur
Nutrix esse Jovis; si vere Juppiter infans
Ubera Cretaeae mulsit fidissima caprae,
Sidere quae claro gratum testatur alumnum.
Hujus capellae corio usum esse pro scuto Jovem contra Titanas dimicantem Musaeus auctor est: unde a poetis nominatur. Ita quidquid est gestum in abscondendo puero, id ipsum per imaginem geritur in sacris. Sed et matris ejus mysterium idem continet, quod Ovidius exponit in Fastis, lib. IV, v. 207):

Ardua jamdudum resonat tinnitibus Ide;
   [Col. 0240B] Tutus ut infanti vagiat ore puer.
Pars clypeos sudibus, galeas pars tundit inanes:
   Hoc Curetes habent, hoc Corybantes opus.
Res latuit, priscique manent imitamina facti;
   Aera deae comites raucaque terga movent,
Cymbala pro galeis, pro scutis tympana pulsant:
   Tibia dat Phrygios, ut dedit ante, modos.
Hanc totam opinionem, quasi a poetis fictam, Salustius respuit, voluitque ingeniose interpretari, cur altores Jovis dicantur Curetes fuisse; et sic ait: Quia principes intelligendi divini fuerunt, vetustatem ut caetera in majus componentem, altores Jovis celebravisse. Quantum erraverit homo eruditus, jam res [Col. 0241A] ipsa declarat. Si enim princeps est Jupiter, et deorum et religionum; si ante illum dii nulli colebantur vulgo, quia nondum nati fuerant, qui coluntur; apparet Curetes [Col. 0241A] [5Kb] ex diverso principes fuisse divini non intelligendi, per quos error omnis inductus est, et Dei veri memoria sublata. Ex ipsis itaque mysteriis et ceremoniis intelligere debuerunt, hominibus se mortuis supplicare. Non igitur exigo, ut aliquis poetarum fictionibus credat. Qui hos mentiri putat, Pontificum ipsorum scripta consideret, et quidquid est litterarum ad sacra pertinentium revolvat: plura fortasse, quam nos afferimus, inveniet, ex quibus intelligat, inania inepta, commentitia esse omnia, quae pro sanctis habentur. Si quis autem, percepta sapientia, deposuerit errorem, profecto ridebit ineptias hominum pene dementium; illos dico, qui vel inhonesto saltatu tripudiant, [Col. 0241B] vel qui nudi, uncti, coronati, personati, aut luto obliti currunt. Quid de scutis jam vetustate putridis dicam? quae cum portant, deos ipsos se gestare humeris suis arbitrantur. Nam Furius Bibaculus inter [Col. 0242A] praecipua pietatis exempla numeratur, qui cum praetor esset, tamen lictoribus praeeuntibus, ancile portavit, cum haberet, magistratus beneficio, muneris ejus vacationem. Non ergo ille Furius, sed plane furiosus fuit, qui praeturam hoc ministerio se putavit ornare. Merito igitur, cum haec a viris non imperitis ac rudibus fiant, Lucretius exclamat:

O stultas hominum mentes, o pectora caeca!
Qualibus in tenebris vitae, quantisque periclis
Degitur hoc aevi, quodcumque est!
Quis haec ludibria non rideat, qui habeat aliquid sanitatis? cum videat homines velut mente captos ea serio facere, quae si quis faciat in lusu, nimis lascivus et ineptus esse videatur.



CAPUT XXII. [Col. 0242B] Quid auctor praedictarum vanitatum in Italia apud Romanos fuerit, et quis apud alias gentes.

Harum vanitatum apud Romanos auctor et constitutor Sabinus ille rex fuit, qui maxime animos hominum [Col. 0243A] rudes atque imperitos novis superstitionibus implicavit: quod ut faceret aliqua cum auctoritate, simulavit cum dea Egeria [Col. 0243A] [30Kb] nocturnos se habere congressus. Erat quaedam spelunca peropaca in nemore Aricino, unde rivus perenni fonte manabat; huc, remotis arbitris, se inferre consueverat, ut mentiri posset, monitu deae conjugis ea sacra populo se tradere quae acceptissima diis essent: videlicet astutiam Minois voluit imitari: qui se in antrum Jovis recondebat, et ibi diu moratus, leges tamquam sibi a Jove traditas afferebat, ut homines ad parendum non modo imperio, sed etiam religione constringeret. Nec difficile sane fuit persuadere pastoribus. Itaque pontifices, flamines, salios, augures creavit, deos per familias descripsit. Sic novi populi feroces [Col. 0243B] animos mitigavit, et ad studia pacis a rebus bellicis avocavit. Sed cum alios falleret, seipsum tamen non fefellit; nam post annos plurimos, Cornelio et Bebio coss., in agro scribae Petilii sub janiculo arcae duae lapideae sunt repertae a fossoribus, quarum in altera [Col. 0244A] corpus Numae fuit, in altera septem latini libri de jure pontificio, item graeci totidem de disciplina sapientiae scripti, quibus religiones, non eas modo, quas ipse instituerat, sed omnes praeterea dissolvit. Qua re ad senatum delata, decretum est, ut hi libri abolerentur: ita eos Q. Petilius Praetor urbanus in concione populi concremavit, insipienter id quidem. Quid enim profuit, libros esse combustos? cum hoc ipsum, quod sunt ideo combusti, quia religionibus derogabant, memoriae sit traditum? Nemo ergo tunc in senatu non stultissimus. Potuerunt enim et libri aboleri, et res tamen in memoriam non exire. Ita dum volunt etiam posteris approbare quanta pietate defenderint religiones, auctoritatem religionum ipsarum testando minuerunt.

[Col. 0244B] Sed ut Pompilius apud Romanos institutor ineptarum religionum fuit: sic ante Pompilium Faunus in Latio, quin et Saturno avo nefaria sacra constituit, et Picum patrem inter deos honoravit, et sororem [Col. 0245A] suam Fatuam Faunam, [Col. 0245A] [7Kb] eamdemque conjugem consecravit; quam Gabius Bassus Fatuam nominatam tradit, quod mulieribus fata canere consuevisset, ut Faunus viris. Eamdem Varro scribit tantae pudicitiae fuisse, ut nemo eam, quoad vixerit, praeter virum suum mas viderit, nec nomen ejus audierit. Idcirco illi mulieres in operto sacrificant, et bonam deam nominant. Et Sextus Clodius in eo libro, quem graece scripsit, refert Fauni hanc uxorem fuisse, quae quia contra morem decusque regium clam vini ollam ebiberat, et ebria facta erat, virgis myrteis a viro usque ad mortem caesa. Postea [Col. 0246A] vero cum eum facti sui poeniteret, et desiderium ejus ferre non posset, divinum illi honorem detulisse; idcirco in sacris ejus obvolutam vini amphoram poni. Reliquit ergo posteris Faunus quoque non parum erroris, quem tamen prudentes quique perspiciunt. Nam Lucilius eorum stultitiam, qui simulacra deos putant esse, deridet his versibus:

Terricolas Lamias Fauni, quas Pompiliique
Instituere Numae, tremit has; hic omnia ponit.
Ut pueri infantes credunt signa omnia ahena
Vivere, et esse homines: sic isti omnia ficta
Vera putant; credunt signis cor inesse in ahenis.
Pergula pictorum; veri nihil: omnia ficta
[Col. 0247A] Poeta quidem stultos homines infantibus comparavit. At ego multo imprudentiores esse dico. Illi enim simulacra homines putant esse, hi deos. Illos aetas facit putare quod non est, hos stultitia. Illi utique brevi desinunt falli, horum vanitas et durat, et semper crescit. Sacra Liberi Patris [Col. 0247A] [46Kb] primus Orpheus induxit in Graeciam, primusque celebravit in monte Boeotiae Thebis, ubi Liber natus est, proximo, qui cum frequenter citharae cantu personaret, Citeron appellatus est. Ea sacra etiamnunc Orphica nominantur, in quibus ipse postea dilaceratus, et carptus est, et fuit per eadem fere tempora, quibus Faunus. Sed quis aetate praecesserit, dubitari potest: siquidem per eosdem annos Latinus Priamusque regnaverunt; item patres eorum Faunus et Laomedon, quo regnante, Orpheus [Col. 0247B] cum Argonautis ad Iliensium littus accessit.

Procedamus igitur ulterius, et quaeramus, quis omnino colendorum deorum primus auctor extiterit. Didymus [Col. 0248A] in libris ait, Melissea Cretensium regem primum diis sacrificasse, ac ritus novos sacrorumque pompas introduxisse. Hujus duas fuisse filias, Amalthaeam et Melissam, quae Jovem puerum caprino lacte ac melle nutrierunt. Unde poetica illa fabula originem sumpsit, advolasse apes, atque os pueri melle complesse. Melissam vero a patre primam sacerdotem Matri magnae constitutam, unde adhuc ejusdem Matris antistites Melissae nuncupantur. Historia vero sacra testatur ipsum Jovem, postquam rerum potitus est, in tantam insolentiam venisse, ut ipse sibi fana multis in locis constitueret. Nam cum terras circuiret, ut in quamcumque regionem venerat, reges principesve populorum hospitio sibi et amicitia copulabat, et cum a quoque digrederetur, jubebat [Col. 0248B] sibi fanum creari hospitis sui nomine, quasi ita posset amicitiae et foederis memoria conservari. Sic constituta sunt templa Jovi Atabyrio, Jovi Labrandio. [Col. 0249A] Atabyrius enim et Labrandius hospites ejus, atque adjutores in bello fuerunt. Item Jovi Laprio, [Col. 0249A] [6Kb] Jovi Molioni, Jovi Casio, et quae sunt in eumdem modum. Quod ille astutissime excogitavit, ut et sibi honorem divinum, et hospitibus suis perpetuum nomen acquireret cum religione conjunctum. Gaudebant ergo illi, et hinc imperio ejus libenter obsequebantur, et nominis sui gratia ritus annuos et festa celebrabant. Simile quiddam in Sicilia fecit Aeneas (Vid. Aeneid., V), cum conditae urbi Acestae hospitis nomen imposuit, ut eam postmodum laetus ac libens Acestes diligeret, augeret, ornaret. Hoc modo religionem cultus sui per orbem terrae Jupiter seminavit, et exemplum caeteris ad imitandum dedit. Sive igitur a Melisseo, sicut Didymus tradidit, colendorum deorum ritus effluxit; [Col. 0249B] sive ab ipso quoque Jove, ut Euhemerus; de tempore tamen constat quando dii coli coeperint. Melisseus quidem multum antecessit aetate, quippe qui [Col. 0250A] educaverit Jovem nepotem. Et idcirco fieri potest, vel ut ante, vel adhuc puero Jove deos colere instituerit, id est alumni sui matrem; et aviam Tellurem, quae fuit Urani conjux, et patrem Saturnum: et ipse hoc exemplo atque instituto Jovem ad tantam superbiam provexerit, ut postea sibi divinos honores auderet assumere.



CAPUT. XXIII. De vanarum superstitionum aetatibus, et quibus coeperint temporibus.

Nunc quoniam vanarum superstitionum originem deprehendimus, superest ut etiam tempora colligamus, per quae fuerint illi quorum memoria colitur. Theophilus in libro de Temporibus ad Autolicum [Col. 0250B] scripto ait, in historia sua Thallum dicere, quod Belus, quem Babylonii et Assyrii colunt, antiquior trojano bello fuisse invenitur trecentis viginti duobus [Col. 0251A] annis: Belum autem Saturno aequalem fuisse, et utrumque uno tempore adolevisse. Quod adeo verum est, ut ratione ipsa colligi possit. Nam et Agamemnon, qui gessit bellum Troicum, Jovis abnepos fuit, et Achilles Ajaxque pronepotes, et Ulysses eodem gradu proximus fuit; Priamus quidem longa serie. Sed auctores quidam tradunt, Dardanum et Jasium Coriti filios fuisse, non Jovis. Nec enim, si ita fuisset, ad usus impudicos Ganymedem pronepotem suum habere potuisset. Itaque [Col. 0251A] [1Kb] parentibus illorum, quos supra nominavi, si congruentes annos dividas, numerus consentiet. Ab excidio autem Trojanae urbis colliguntur anni MCCCCLXX. Ex hac temporum ratione manifestum est, ante annos non amplius quam MDCCC natum esse Saturnum, qui et sator omnium [Col. 0252A] deorum fuit. Non ergo isti glorientur sacrorum vetustate, quorum et origo, et ratio, et tempora deprehensa sunt. Restant adhuc aliqua, quae ad arguendas religiones falsas plurimum valent. Sed jam finem facere libro decrevi, ne modum excedat. Ea enim plenius sunt exequenda, ut omnibus refutatis, quae veritati videntur obstare, homines, qui bonorum ignorantia vagantur incerti, ad religionem veram possimus imbuere. Primus autem sapientiae gradus est, falsa intelligere; secundus, vera cognoscere. Ergo apud quem haec prima institutio nostra profecerit, qua falsa deteximus, excitabitur ad veri cognitionem, qua nulla est homini jucundior voluptas; et erit jam sapientia coelestis disciplinae dignus, qui ad cognoscenda caetera libens ac paratus accesserit.



[LIBER SECUNDUS LACTANTII.]




[Col. 0251]
ANALYSIS LIBRI SECUNDI, QUI INSCRIBITUR DE ORIGINE ERRORIS.

[Col. 0251C] Partes libri duae sunt: prima de Vanitate religionis deorum; altera de Origine erroris.

Vanas esse religiones deorum probat: 1o quia contra conscientiam suscipiantur, cum etiam illi in calamitatibus ad Deum unum confugiant, qui rebus ex sententia fluentibus alacres ad deorum templa currunt.

2o Quia non sunt rationis humanae, nam curvant coeleste animal ad veneranda terrena. Status rectus homini et vultus sublimis datus est, ut sursum aspiciat, non deorsum (Cap. 1).

3o Quia simulacra colunt, quae aut sunt signa deorum mortuorum, aut absentium, aut praesentium. Si mortuorum, stulte colunt; si absentium, colendi dii non sunt, si nec vident quae facimus, nec audiunt quae precamur. Si praesentium, quia dii absentes esse non possunt, supervacua sunt simulacra. Praeterea Dei in aeternum viventis vivum et sensibile debet esse simulacrum. At illorum simulacra omni sensu carent. Homo est simulacrorum quasi parens. Itaque melior qui facit, quam illa quae facta sunt. In simulacro non [Col. 0251D] est aliquid hominis praeter umbram; ergo multo minus aliquid Dei (Cap. 2). His subjicitur gravis dehortatio a simulacrorum cultu, usque ad finem cap. 2, et reprehensio Ciceronis, qui cum intellexerit religionum vanitatem, tamen nec alios ab ea abducere, nec ipse eam relinquere voluit (Cap. 3).

Rursum simulacra nullam majestatem habere asserit: Quod fuerint in homunculi potestate; quod frangi, cremari, perire possint; quod semetipsa tueri non possint; quod cum violantur, inulta sint, nisi a colentibus vindicentur; quod oculis sint subjecta, ac proinde non immortalia; itaque frustra ipsis offerri munera; merito Dionysium Siciliae tyrannum deos [Col. 0252C] tales contempsisse, spoliasse, illusisse, idque impune. C. Verrem impune tot sacrilegia commisisse (Cap. 4).

4o Quia praeferunt Deo et parenti opera Dei, non solum barbari, sed etiam stoici philosophi, qui omnia coelestia, quae moventur, in deorum numero censent: quos non tantum veritate, sed etiam verbis ipsorum revincit (Cap. 5 et 6).

5o Quia solis, lunae, ignis, aquae, etc. simulacra humanum in modum formant consecrantque iis manubias et rapinas suas, existimantes Deum amare, quidquid ipsi concupiscunt (Cap. 7).

OBJECTIO: At ii ipsi dii majestatem suam saepe ostendunt prodigiis, et somniis, et auguriis, et oraculis (Hic enumerantur multa miracula deorum).---Ut causam horum miraculorum exponat, altius Lactantius narrationem orditur ab ipsa scilicet creatione rerum, de qua incipit disserere, cap. 9, in quo refutat errores philosophorum de mundo et ejus fabricatore Deo. Deinde persequitur historiam creationis, cap. 10, 11, 12, 13, immiscens identidem disputatiunculas cum [Col. 0252D] philosophis, quae ad creationem pertinent. Tertio diluvii historiam attingit, et originem errorum a Chami Hebraeorumque defectione deducit, cap. 14. Quarto, crescente hominum malitia, Deum scribit misisse angelos ad tutelam generis humani in terram: quos cum pellexisset diabolus ad vitia, et mulierum congressibus inquinasset, fecisse eos diabolum suos satellites, qui autem ex his fuerunt pregnati, eos neque angelos, neque homines fuisse; atque ita duo facta esse genera daemonum, unum coeleste, alterum terrenum, atque hos esse immundos spiritus, malorum, quae geruntur, auctores; qui insidiis, dolis, erroribus omnia complent, qui insinuant se corporibus [Col. 0253A] hominum (Cap. 15), nocere tamen nemini possunt, nisi quem habent in sua potestate (Cap. 16). Eorum inventa esse astrologiam, aruspicinam, augurationem, oracula, necromantiam, artem magicam. Hos conari homines a cultura et notitia verae majestatis avertere. Inde esse miracula, quae cap. 7 commemorata sint. Nam cum dispositiones Dei praesentiant, inquit porro Lactantius, quippe qui ministri ejus fuerunt, interponunt se in his rebus, ut quaecumque a Deo vel facta sunt, vel fiunt, ipsi potissimum facere aut fecisse videantur; et quoties alicui populo vel orbi secundum Dei statum boni quid impendet, illi se id facturos vel prodigiis, vel somniis, vel oraculis pollicentur, si sibi templa, si honores, si sacrificia tribuantur.

OBJECTIO: Cur ergo Deus hoc fieri patitur?---Respons. Ut mala cum bonis pugnent; ut vitia sint adversaria virtutibus; ut habeat alios quos puniat, alios quos honoret.

[Col. 0253B] Atque hactenus haec disputatio, quam altera parte, cap. 18, Lactantius repetit, sed generatim: cui subjungit gravem dehortationem a religionibus deorum, simulacrisque, cap. 19, et quid hactenus tractarit, [Col. 0254A] quod scilicet inveteratos errores depulerit, quidque porro tractaturus sit, exponit, cap. ult. 20.

Altera libri hujus pars est de Origine erroris, quae non conjunctim, sed sparsim hoc libro traditur. Disserit autem de origine errorum in specie primum, deinde in genere. In specie de origine errorum in religione Romanorum: quod Romulo urbem condente, et pessimos quosque in urbem suam admittente, ex iis in senatum legerit eos, qui aetate alios anteibant, et patres appellarit, et hos patres ac pellitos senes decreta tulisse de religione, quibus nunc Romani serviant. Hortatur ergo, mutent animum, quia nemo, cum viverent, affinitate illos pastores dignos, judicasset (Cap. 6). Deinde quia opporteat in ea re maxime, in qua vitae ratio versatur, sibi quemque confidere, suoque judicio ac propriis sensibus niti ad investigandam ac perpendendam veritatem (Cap. 7).

In genere omnium errorum duas esse causas dicit: [Col. 0254B] defectionem Chami et posteritatis pii Noe a Deo (Cap. 14), et insidias diaboli (Cap. 16). SCULTETUS.




[Col. 0253]
LIBER SECUNDUS. DE ORIGINE ERRORIS.



CAPUT PRIMUM. Quod rationis oblivio faciat homines ignorantes veri [Col. 0253C] Dei, qui colitur in adversis, et in prosperis contemnitur.

Quamquam primo libro religiones deorum falsas esse monstraverim; quod ii, quorum varios dissimilesque cultus per universam terram consensus hominum stulta persuasione suscepit, mortales fuerint, functique vita, divinae necessitati morte concesserint; tamen ne qua dubitatio relinquatur, hic secundus liber fontem ipsum patefaciet errorum, causasque omnes explicabit, quibus decepti homines, et primitus [Col. 0254B] deos esse crediderint, et postmodum inveterata persuasione in susceptis pravissime Religionibus perseveraverint. Gestio enim, Constantine Imperator, [Col. 0254A] [3Kb] [Col. 0254C] convictis inanibus, et hominum impia vanitate detecta, singularis Dei asserere majestatem, suscipiens utilius et majus officium revocandi homines a pravis itineribus, et in gratiam secum ipsos reducendi, ne se (ut quidam philosophi faciunt) tantopere despiciant, neve se infirmos, et supervacuos, et nihil, et frustra omnino natos putent. Quae opinio plerosque ad vitia compellit. Nam dum existimant, nulli Deo nos esse curae, aut post mortem nihil futuros, totos se libidinibus addicunt, et dum licere sibi putant, [Col. 0255A] hauriendis voluptatibus sitienter incumbunt, [Col. 0255A] [11Kb] per quas imprudentes in laqueos mortis incurrunt; ignorant enim quae sit hominis ratio. Quam si tenere vellent, in primis Dominum suum agnoscerent, virtutem justitiamque sequerentur, terrenis figmentis animas suas non substernerent, mortiferas libidinum suavitates non appeterent: denique seipsos magni aestimarent, atque intelligerent plus esse in homine, quam videtur, cujus vim conditionemque non aliter possent retinere, nisi cultum veri parentis sui, deposita pravitate, susceperint. Equidem, sicut oportet, de summa rerum saepenumero cogitans, admirari soleo majestatem Dei singularis, quae continet regitque omnia, in tantam venisse oblivionem, ut quae sola coli debeat, sola potissimum negligatur; homines [Col. 0255B] autem ipsos ad tantam caecitatem esse deductos ut vero ac vivo Deo mortuos praeferant, terrenos autem sepultosque in terra ei qui fundator ipsius terrae fuit.

Et tamen huic impietati hominum posset venia concedi, si omnino ab ignorantia divini nominis veniret hic error. Cum vero ipsos deorum cultores saepe videamus Deum summum et confiteri et praedicare, quam sibi veniam sperare possunt impietatis suae? qui non agnoscunt cultum ejus, quem prorsus ignorari ab homine fas non est. Nam et cum jurant, et cum optant, et cum gratias agunt, non Jovem aut deos multos, sed Deum nominant: adeo ipsa veritas, [Col. 0256A] cogente natura, etiam ab invitis pectoribus erumpit; quod quidem non faciunt in prosperis rebus. Nam tum maxime Deus ex memoria hominum elabitur, cum beneficiis ejus fruentes, honorem dare divinae indulgentiae debent. At vero si qua necessitas gravis presserit, tunc Deum recordantur. Si belli terror infremuerit, si morborum pestifera vis incubuerit, si alimenta frugibus longa siccitas denegaverit, si saeva tempestas, si grando ingruerit, ad Deum confugitur, a Deo petitur auxilium, Deus, ut subveniat, oratur. Si quis in mari, vento saeviente, jactatur, hunc invocat. Si quis aliqua vi afflictatur, hunc potius implorat. Si quis ad extremam mendicandi necessitatem deductus, victum precibus exposcit, Deum solum obtestatur, et per ejus divinum atque unicum nomen [Col. 0256B] hominum sibi misericordiam quaerit. Numquam igitur Dei meminerunt, nisi dum in malis sunt. Postquam metus deseruit et pericula recesserunt, tum vero alacres ad deorum templa concurrunt; his libant, his sacrificant, hos coronant. Deo autem, quem in ipsa necessitate imploraverant, ne verbo quidem gratias agunt: adeo ex rerum prosperitate luxuria, ex luxuria vero, ut vitia omnia, sic impietas adversus Deum nascitur.

Quanam istud ex causa fieri putemus? nisi esse aliquam perversam potestatem, quae veritatis sit semper inimica, quae humanis erroribus gaudeat, cui unicum ac perpetuum sit opus offundere tenebras, [Col. 0257A] et hominum caecare mentes, ne lucem videant, ne denique in coelum aspiciant, ac naturam corporis sui [Col. 0257A] [42Kb] servent, cujus originem suo loco narrabimus; nunc fallacias arguamus. Nam cum caeterae animantes pronis corporibus in humum spectent, quia rationem ac sapientiam non acceperunt, nobis autem status rectus, sublimis vultus ab artifice Deo datus sit, apparet istas religiones deorum non esse rationis humanae, quia curvant coeleste animal ad veneranda terrena. Parens enim noster ille unus et solus, et cum fingeret hominem, id est animal intelligens et rationis capax, eum vero ex humo sublevatum ad contemplationem sui artificis erexit. Quod optime ingeniosus poeta (Ovid. I Metam.) signavit:

Pronaque cum spectent animalia caetera terram;
Os homini sublime dedit, coelumque tueri
[Col. 0257B] Jussit, et erectos ad sidera tollere vultus.
Hinc utique Graeci appellarunt, quod sursum spectet. Ipsi ergo sibi renuntiant, seque hominum nomine abdicant, qui non sursum aspiciunt, sed deorsum: nisi forte id ipsum, quod recti sumus, sine causa homini attributum putant. Spectare nos coelum Deus voluit, utique non frustra. Nam et aves, et ex mutis pene omnia coelum vident; sed nobis proprie datum est, coelum rigidis ac stantibus intueri, ut religionem ibi quaeramus, ut Deum, cujus sedes illa, quoniam oculis non possumus, animo contemplemur: [Col. 0258A] quod profecto non facit, qui aes, aut lapidem, quae sunt terrena, veneratur. Est autem pravissimum, cum ratio corporis recta sit, quod est temporale, ipsum vero animum, qui sit aeternus, humilem fieri; cum figura et status nihil aliud significent, nisi mentem hominis eo spectare oportere, quo vultum et animum tam rectum esse debere, quam corpus, ut id, cui dominari debet, imitetur. Verum homines, et nominis sui, et rationis obliti, oculos suos ab alto dejiciunt, soloque defigunt, atque timent opera digitorum suorum, quasi vero quidquam esse possit artifice suo majus.



CAPUT II. Quae fuerit prima causa fingendi simulacra; de vera [Col. 0258B] Dei imagine, et ejus vero cultu.

Quae igitur amentia est, aut ea fingere quae ipsi postmodum timeant, aut timere quae finxerint? Non ipsa, inquiunt, timemus, sed eos, ad quorum imaginem ficta, et quorum nominibus consecrata sunt. Nempe ideo timetis, quod eos esse in coelo arbitramini: neque enim, si dii sunt, aliter fieri potest. Cur igitur oculos in coelum non tollitis; et advocatis eorum nominibus, in aperto sacrificia celebratis? Cur ad parietes, et ligna, et lapides potissimum, quam illo spectatis, ubi eos esse creditis? Quid sibi templa? [Col. 0259A] [5Kb] [Col. 0259A] quid arae volunt? quid denique ipsa simulacra, quae aut mortuorum aut absentium monimenta sunt? Nam omnino fingendarum similitudinum ratio idcirco ab hominibus inventa est, ut posset eorum memoria retineri, qui vel morte subtracti, vel absentia fuerant separati. Deos igitur in quorum numero reponemus? Si in mortuorum, quis tam stultus ut colat? Si in absentium, colendi ergo non sunt, si nec vident quae facimus, nec audiunt quae precamur. Si autem dii absentes esse non possunt, qui quoniam divini sunt, in quacumque mundi parte fuerint, vident et audiunt universa; supervacua ergo sunt simulacra, illis ubique praesentibus, cum satis sit audientium nomina precibus advocare. At enim praesentes non nisi ad imagines suas adsunt. Ita plane; [Col. 0259B] quemadmodum vulgus existimat, mortuorum animas circa tumulos et corporum suorum reliquias oberrare. Sed tamen postquam deus ille praesto esse coepit, jam simulacro ejus opus non est.

Quaero enim, si quis imaginem hominis peraegre constituti contempletur saepius, ut ex ea solatium capiat absentis, num idem sanus esse videatur, si, eo reverso atque praesente, in contemplanda imagine perseveret, eaque potius, quam ipsius hominis aspectu frui velit? Minime profecto. Etenim hominis imago necessaria tum videtur, cum procul abest; supervacua futura, cum praesto est: Dei autem, cujus spiritus ac numen ubique diffusum, abesse numquam potest, [Col. 0260A] semper utique imago supervacua est. Sed verentur, ne omnis eorum religio inanis sit et vana, si nihil in praesenti videant quod adorent, et ideo simulacra constituunt, quae quia mortuorum sunt imagines, similia mortuis sunt; omni enim sensu carent. Dei autem in aeternum viventis vivum et sensibile debet esse simulacrum. Quod si a similitudine in nomen accepit, quomodo possunt ista simulacra Deo similia judicari, quae nec sentiunt, nec moventur? Itaque simulacrum Dei non illud est, quod digitis hominis ex lapide, aut aere, aliave materia fabricatur; sed ipse homo, quoniam et sentit, et movetur, et multas magnasque actiones habet. Nec intelligunt homines ineptissimi, quod, si sentire simulacra et moveri possent, ultro adoratura hominem fuissent, a [Col. 0260B] quo sunt expolita, quae essent aut incultus et horridus lapis, aut materia informis ac rudis, nisi fuissent ab homine formata.

Homo igitur illorum quasi parens putandus est, per cujus manus nata sunt, per quem speciem, figuram, pulchritudinem habere coeperunt. Et ideo melior est qui fecit, quam illa quae facta sunt. Et tamen factorem ipsum nemo suspicit, aut veretur: quae fecit, timet, tamquam plus possit esse in opere, quam in opifice. Recte igitur Seneca in libris moralibus: Simulacra, inquit, deorum venerantur, illis supplicant genu posito, illa adorant, illis per totum assident diem, aut astant, illis stipem jaciunt, victimas caedunt; [Col. 0261A] et cum haec tantopere suspiciant, fabros, qui illa fecere, contemnunt. Quid inter se tam contrarium, quam statuarium despicere, statuam adorare, et eum ne in convictum quidem admittere, qui tibi deos faciat? Quam ergo vim, quam potestatem habere possunt, cum ipse, qui fecit illa, non habeat? Sed ne haec quidem dare his potuit, quae habebat, videre, audire, loqui, moveri. Quisquamne igitur tam ineptus est, ut putet aliquid esse in simulacro dei, in quo ne hominis quidem quidquam est praeter umbram? Sed haec nemo considerat; infecti sunt enim persuasione, ac mentes eorum penitus fucum stultitiae perbiberunt. [Col. 0261A] [5Kb] Adorant ergo insensibilia, qui sentiunt; irrationabilia, qui sapiunt; exanima, qui vivunt; terrena, qui oriuntur e coelo. Juvat ergo, velut in aliqua sublimi [Col. 0261B] specula constitutum, unde universi exaudire possint, Persianum illud proclamare,

O curvae in terras animae, et coelestium inanes!
Coelum potius intuemini, ad cujus spectaculum vos excitavit ille artifex vester Deus. Ille vobis sublimem vultum dedit; vos in terram curvamini: vos altas mentes, et ad parentem suum cum corporibus suis erectas, ad inferiora deprimitis, tamquam vos poeniteat non quadrupedes esse natos. Fas non est coeleste [Col. 0262A] animal cum terrenis, in terramque vergentibus coaequari. Quid vos beneficiis coelestibus orbatis, pronique in humum vestra sponte procumbitis? Humi enim miseri volutamini, cum deorsum quaeritis quod in sublimi quaerere debuistis. Nam ista mortalium digitorum ludicra et fragilia figmenta, ex quolibet materiae genere formata, quid aliud sunt, nisi terra, ex qua nata sunt? Quid ergo rebus inferioribus subjacetis? quid capitibus vestris terram superponitis? Cum enim vos terrae submittitis, humilioresque facitis, ipsi vos ultro ad inferos mergitis, ad mortemque damnatis, quia nihil terra inferius et humilius, nisi mors et inferi. Quae si effugere velletis, subjectam pedibus vestris terram contemneretis, corporis statu salvo: quod idcirco rectum accepistis, [Col. 0262B] quo oculos atque mentem cum eo, qui fecit, conferre possitis. Contemnere autem et calcare terram, nihil aliud est quam simulacra non adorare, quia de terra ficta sunt, item divitias non concupiscere, voluptates corporis spernere, quia opes et corpus ipsum, cujus hospitio utimur, terra est. Vivum colite, ut vivatis; moriatur enim necesse est, qui se suamque animam mortuis adjudicavit.


[Col. 0263A]
[Col. 0263A] CAPUT III. Quod Cicero [Col. 0263A] [5Kb] aliique doctiores peccaverunt, non avertendo populos ab errore.

Sed quid prodest ad vulgus et ad homines imperitos hoc modo concionari? cum videamus etiam doctos et prudentes viros, cum religionum intelligant vanitatem, nihilominus tamen in iis ipsis, quae damnant, colendis nescio qua pravitate perstare. Intelligebat Cicero falsa esse, quae homines adorarent. Nam cum multa dixisset quae ad eversionem religionum valerent, ait tamen non esse illa vulgo disputanda, ne susceptas publice religiones disputatio talis extinguat. Quid de eo facias, qui, cum errare se sentiat, ultro ipse in lapides impingat, ut populus omnis offendat? ipse sibi oculos eruat, ut omnes [Col. 0263B] caeci sint? qui nec de aliis bene mereatur, quos patitur errare; nec de se ipso, qui alienis accedit erroribus, nec utitur tandem sapientiae suae bono, ut factis impleat, quod mente percepit, sed prudens et sciens pedem laqueo inserit, ut simul cum caeteris, quos liberare ut prudentior debuit, et ipse capiatur? Quin potius, si quid tibi, Cicero, virtutis est, experire populum facere sapientem: digna res est, ubi omnes eloquentiae tuae vires exerceas. Non enim verendum est ne te in tam bona causa deficiat oratio, [Col. 0264A] qui saepe etiam malas copiose ac fortiter defendisti. Sed nimirum Socratis carcerem times, ideoque patrocinium veritatis suscipere non audes. At mortem ut sapiens contemnere debuisti. Et erat quidem multo pulchrius, ut ob bene dicta potius, quam ob maledicta morereris. Nec plus tibi laudes Philippicae afferre potuerunt, quam discussus error humani generis, et mentes hominum ad sanitatem tua disputatione revocatae.

Sed concedamus timiditati, quae in sapiente esse non debet. Quid ergo ipse in eodem versaris errore? Video te terrena et manufacta venerari: vana esse intelligis, et tamen eadem facis quae faciunt ipsi, quos ipse stultissimos confiteris. Quid igitur profuit [Col. 0264B] vidisse te veritatem, quam nec defensurus esses, nec secuturus? Si libenter errant etiam ii qui errare se sentiunt, quanto magis vulgus indoctum, quod pompis inanibus gaudet, animisque puerilibus spectat omnia? oblectatur frivolis, et specie simulacrorum capitur, nec ponderare secum unamquamque rem potest, ut intelligat nihil colendum esse quod oculis mortalibus cernitur, quia mortale sit necesse est. Nec mirandum est, si Deum non videant, cum ipsi ne hominem quidem videant, quem videre se credunt. Hoc enim quod oculis subjectum est, non [Col. 0265A] homo, [Col. 0265A] [17Kb] sed hominis receptaculum est; cujus qualitas et figura, non ex lineamentis vasculi quo continetur, sed ex factis et moribus pervidetur. Qui ergo colunt simulacra, corpora sunt hominibus carentia, quia se corporalibus dediderunt, nec vident plus aliquid mente quam corpore; cum sit animi officium ea subtilius cernere, quae acies corporalis non potest intueri. Quos homines idem ille philosophus ac poeta graviter accusat, tamquam humiles et abjectos, qui contra naturae suae rationem ad veneranda terrena se prosternant: ait enim (Lucret., lib. VI de Natura rerum, v. 51):

Et faciunt animos humiles formidine divum,
Depressosque premunt ad terram.

Aliud quidem ille, cum haec diceret, sentiebat; nihil [Col. 0265B] utique esse colendum, quia dii humana non curent.

Denique alio loco religiones deorum et cultus inane esse officium confitetur (Idem, lib. V, ad finem):

Nec pietas ulla est, velatum saepe videri
Vertere se ad lapidem, atque omnes accedere ad aras,
Et procumbere humi prostratum, et pandere palmas
Ante deum delubra, nec aras sanguine multo
Spargere quadrupedum, nec votis nectere vota.
Quae profecto si cassa sunt, non oportet sublimes et [Col. 0266A] excelsos animos avocari, atque in terram premi, sed nihil aliud quam coelestia cogitare.

Impugnatae sunt ergo a prudentioribus falsae religiones, quia sentiebant esse falsas: sed non est inducta vera, quia qualis, aut ubi esset, ignorabant. Itaque sic habuerunt, tanquam nulla esset omnino, quia veram non poterant invenire. Et eo modo inciderunt in errorem multo majorem quam illi qui falsam tenebant. Nam isti fragilium cultores, quamvis sint inepti, quia coelestia constituunt in rebus corruptibilibus atque terrenis, aliquid tamen sapientiae retinent, et habere veniam possunt, quia summum hominis officium, etsi non reipsa, tamen proposito tenent: siquidem hominum atque mutorum, vel solum, vel certe maximum in religione discrimen est. Hi [Col. 0266B] vero quanto fuerunt sapientiores, quod intellexerunt falsae religionis errorem, tanto facti sunt stultiores, quod esse aliquam veram non putaverunt. Itaque quoniam facilius est de alienis judicare, quam de suis; dum aliorum praecipitium vident, non prospexerunt quid ante suos pedes esset. In utraque igitur parte, et summa stultitia invenitur, et odor quidam sapientiae: ut possis dubitare, quos dicas potissimum stultiores, illosne qui falsam religionem suscipiunt, [Col. 0267A] an eos qui nullam. Sed (ut dixi) venia concedi potest [Col. 0267A] [4Kb] imperitis, et qui se sapientes non esse fateantur: his vero non potest qui, sapientiam professi, stultitiam potius exhibent. Non sum equidem tam iniquus, ut eos putem divinare potuisse, ut veritatem per seipsos invenirent; quod fieri ego non posse confiteor. Sed hoc ab his exigo, quod ratione ipsa praestare potuerunt. Facerent enim prudentius, si et intelligerent esse aliquam veram religionem, et falsis impugnatis, aperte pronuntiarent, eam, quae vera esset, ab hominibus non teneri.

Sed moverit eos fortasse illud, quod si qua vera esset religio, exereret se ac vindicaret, nec pateretur esse aliud quidquam. Videre enim nullo modo poterant, quare, aut a quo, et quemadmodum Religio [Col. 0267B] vera opprimeretur; quod est divini sacramenti, et coelestis arcani. Id vero, nisi doceatur, aliquis scire nullo pacto potest. Summa rei haec est: imperiti et insipientes falsas religiones pro veris habent, quia neque veram sciunt, neque falsam intelligunt. Prudentiores vero, quia veram nesciunt, aut in iis, quas falsas esse intelligunt, perseverant, ut aliquid tenere videantur, aut omnino nihil colunt, ne incidant in errorem, cum id ipsum maximi sit erroris vitam pecudum sub figura hominis imitari. Falsum vero intelligere, est quidem sapientiae, sed humanae. Ultra hunc gradum procedi ab homine non potest; itaque multi philosophorum religiones (ut docui) sustulerunt: verum autem scire divinae est sapientiae. Homo autem per seipsum pervenire ad hanc scientiam [Col. 0267C] non potest, nisi doceatur a Deo. Ita philosophi quod [Col. 0268A] summum fuit humanae sapientiae assecuti sunt, ut intelligerent quid non sit: illud assequi nequiverunt, ut dicerent quid sit. Nota Ciceronis vox est (Lib. I de Natura deorum): »Utinam tam facile vera invenire possem, quam falsa convincere.« Quod quia vires humanae conditionis excedit, ejus officii facultas nobis est attributa, quibus tradidit Deus scientiam veritatis; cui explicandae quatuor posteriores libri servient. Nunc interim falsa, ut coepimus, detegamus.



CAPUT. IV. De Simulacris, ornamentisque templorum, et eorum contemptu, etiam ab ipsis Gentilibus.

Quid igitur majestatis possunt habere simulacra, quae fuerunt in homunculi potestate, vel ut aliud [Col. 0268B] fierent, vel ut omnino non fierent? Idcirco apud Horatium Priapus ita loquitur:

Olim truncus eram ficulnus, inutile lignum;
Cum faber incertus, scamnum faceretne Priapum,
Maluit esse deum. Deus inde ego, furum aviumque
Maxima formido.
Quis non sit tanto hoc custode securus? Fures enim tam stulti sunt, ut Priapi tentiginem timeant; cum aves ipsae, quas terrore falcis aut inguinis abigi existimant, simulacris fabrefactis, id est, hominum plane similibus, insidant, nidificent, inquinent. Sed Flaccus, ut satyrici carminis scriptor, derisit hominum vanitatem. Verum ii qui faciunt, seriam se facere rem opinantur. Denique poeta maximus, homo in caeteris prudens, in hoc solo non poetice, sed aniliter desipuit; cum in illis emendatissimis libris [Col. 0268C] etiam fieri hoc jubet:

[Col. 0269A] Et custos [Col. 0269A] [9Kb] furum atque avium, cum falce saligna,
Hellespontiaci servet tutela Priapi.
Adorant ergo mortalia, ut a mortalibus facta. Frangi enim, cremari, perire possunt. Nam et tectis vetustate labentibus saepe comminui solent, et consumpta incendio dilabuntur in cinerem, et plerumque (nisi sua illis magnitudo subvenerit, aut custodia diligens sepserit) in praedam furibus cedunt. Quae igitur insania est, ea timere, pro quibus aut ruinae, aut ignes, aut furta timeantur? Quae vanitas, aliquam ab his sperare tutelam, quae tueri semetipsa non possunt? Quae perversitas, ad eorum praesidia decurrere, quae ipsa, cum violantur, inulta sunt, nisi a colentibus [Col. 0270A] vindicentur? Ubi ergo veritas est? ubi nulla vis adhiberi potest Religioni; ubi nihil, quod violari possit, apparet; ubi sacrilegium fieri non potest.

Quidquid autem oculis manibusque subjectum est, id vero, quia fragile est, ab omni ratione immortalitatis est alienum. Frustra igitur homines auro, ebore, gemnis deos excolunt et exornant; quasi vero ex his rebus ullam possint capere voluptatem. Quis usus est pretiosorum munerum nihil sentientibus? an ille qui mortuis? Pari enim ratione defunctorum corpora, odoribus ac pretiosis vestibus illita et convoluta, humi condunt, qua deos honorant, qui neque cum fierent, sentiebant, neque cum coluntur, sciunt; nec [Col. 0271A] enim sensum consecratione sumpserunt. Non placebat Persio, quod aurea vasa templis inferantur, [Col. 0271A] [12Kb] supervacuum putanti esse inter religiones, quod non sanctitatis, sed avaritiae sit instrumentum. Illa enim satius est Deo, quem recte colas, inferre pro munere.

Compositum jus, fasque animi, sanctosque recessus
Mentis, et incoctum generoso pectus honesto.
Egregie, sapienterque sensit. Verum illud ridicule subdidit: hoc esse aurum in templis, quod sint,

Veneri donatae a virgine pupae:
quas ille ob minutiem fortasse contempserit. Non videbat enim, simulacra ipsa et effigies deorum, Polycleti, et Euphranoris, et Phidiae manu ex auro atque ebore perfectas, nihil aliud esse quam grandes pupas, [Col. 0272A] non a virginibus, quarum lusibus venia dari potest, sed a barbatis hominibus consecratas. Merito igitur etiam senum stultitiam Seneca deridet. Non, inquit, bis pueri sumus (ut vulgo dicitur); sed semper. Verum hoc interest, quod majora nos ludimus. Ergo his ludicris, et ornatis, et grandibus pupis et unguenta, et thura, et odores inferunt: his opimas et pingues hostias immolant, quibus est quidem os, sed carens officio dentium: his peplos et indumenta pretiosa, quibus usus velaminis nullus est: his aurum et argentum consecrant, quae tam non habent qui accipiunt, quam qui illa donarunt.

Nec immerito Dionysius, Siciliae tyrannus, post victoriam Graecia potitus, deos tales contempsit, spoliavit, [Col. 0273A] illusit: siquidem sacrilegia sua jocularibus etiam dictis prosequebatur. Nam cum Jovi Olympio aureum amiculum detraxisset, [Col. 0273A] [10Kb] laneum jussit imponi, dicens, aestate grave esse aureum, hyeme frigidum, laneum vero utrique tempori aptum. Idem auream barbam detrahens Aesculapio, incongruens et iniquum esse ait, cum Apollo pater ejus imberbis esset adhuc, ac laevis, priorem filium quam patrem barbatum videri. Item pateras, et exuvias, et parva quaedam sigilla, quae simulacrorum protentis manibus tenebantur, detrahebat: et accipere se illa, non auferre dicebat; perquam enim stultum esse et ingratum, nolle accipere ab his ultro porrigentibus, a quibus bona sibi homines precarentur. Haec ille fecit impune, quia rex et victor fuit. Quin etiam secuta est eum solita felicitas: [Col. 0273B] vixit enim usque ad senectutem, regnumque per manus filio tradidit. In eo igitur, quia homines sacrilegia vindicare non poterant, oportuit deos ipsos sui vindices esse. At si humilis quispiam tale quid commiserit, huic praesto sunt flagella, ignes, equulei, cruces, et quidquid excogitare iratis et furentibus licet. Sed cum puniunt deprehensos in sacrilegio, ipsi de deorum suorum potestate diffidunt. Cur enim illis [Col. 0274A] potissimum non relinquant ulciscendi sui locum, si eos posse aliquid arbitrantur? Quin etiam putant illorum numine accidisse, ut praedones rerum sacrarum deprehensi tenerentur; et saeviunt non tam ira, quam metu, ne si deorum injuriam non vindicaverint, ipsos expetant poenae; incredibili scilicet vanitate, qui nocituros sibi deos putent ob aliena scelera, qui ipsis, a quibus violati spoliatique sunt, per seipsos nihil nocere potuerunt. At enim saepe ipsi quoque in sacrilegos vindicaverunt: potest id vel casu accidisse, quod aliquando, non semper. Sed tamen paulo post, quomodo id acciderit, ostendam. Nunc interim quaero, cur illi tot et tanta sacrilegia in Dionysio non vindicaverunt, qui non furtim, sed palam deos ludibrio habuit? Cur hunc tam potentem sacrilegum a templis, [Col. 0274B] a ceremoniis, ab imaginibus suis non arcuerunt? Cur etiam sacris rebus ablatis, prospere navigavit? quod joco ipse testatus est (ut solebat). Videtisne (inquit comitibus suis naufragium timentibus) quam prospera sacrilegis navigatio ab ipsis diis immortalibus tribuatur? Sed hic fortasse a Platone didicerat, deos nihil esse.

[Col. 0275A] Quid Caius Verres? quem Tullius, accusator [Col. 0275A] [8Kb] ejus, eidem Dionysio, et Phalaridi, et tyrannis, omnibus comparat. Nonne omnem Siciliam compilavit, sublatis deorum simulacris, ornamentisque fanorum? Otiosum est persequi singula. Unum libet commemorare (Vid. Verrin. IV) in quo accusator omnibus eloquentiae viribus, omni denique conatu vocis et corporis deploravit, de Cerere Catinensi, vel Ennensi; quarum alterius tanta fuit religio, ut adire templi ejus secreta penetralia viris nefas esset; alterius antiquitas tanta, ut omnes historiae loquantur ipsam deam fruges in Ennae solo primum reperisse, filiamque ejus virginem ex eodem loco raptam. Denique Gracchanis temporibus, turbata republica et seditionibus et ostentis, cum repertum esset in carminibus Sibyllinis [Col. 0275B] antiquissimam Cererem debere placari, legati sunt Ennam missi. Haec igitur Ceres vel religiosissima, quam videre maribus ne adorandi quidem gratia licebat, vel antiquissima, quam Senatus Populusque Romanus sacrificiis donisque placaverat, ex arcanis et vetustis penetralibus, a Caio Verre, immissis latronibus servis, impune sublata est. Idem vero cum affirmaret se a Siculis, ut causam provinciae susciperet, oratum, his verbis usus est: »Sese jam ne deos quidem in suis urbibus, ad quos confugerent, habere; quod eorum simulacra sanctissima C. Verres ex delubris religiosissimis sustulisset:« quasi vero si Verres ex urbibus delubrisque sustulerat, de coelo quoque sustulerat. Unde apparet istos deos nihil habere in se amplius quam [Col. 0275C] materiam de qua sunt fabricati. Nec immerito ad te, [Col. 0276A] Marce Tulli, hoc est, ad hominem, Siculi confugerunt; quoniam triennio sunt experti deos illos nihil valere. Essent enim stultissimi, si ad eos ob defendendas injurias hominum confugissent, qui Caio Verri nec pro seipsis irati esse potuerunt. At enim Verres ob haec facinora damnatus est. Non ergo dii vindicaverunt, sed Ciceronis industria, qua vel defensores ejus oppressit, vel gratiae restitit. Quid, quod apud ipsum Verrem non fuit illa damnatio, sed vacatio? ut quemadmodum Dionysio deorum spolia gestanti dii immortales bonam dederant navigationem, sic etiam Verri bonam quietem tribuisse videantur, in qua sacrilegiis suis tranquille frui posset. Nam frementibus postea civilibus bellis, sub obtentu damnationis ab omni periculo et metu remotus, aliorum graves casus [Col. 0276B] et miserabiles exitus audiebat, et qui cecidisse solus universis stantibus videbatur, is vero universis cadentibus solus stetit, donec illum et opibus sacrilegio partis et vita satiatum, ac senectute confectum, proscriptio triumviralis auferret, eadem scilicet quae Tullium violatae deorum majestatis ultorem. Quin etiam felix in eo ipso fuit, quod ante suam mortem crudelissimum exitum sui accusatoris audivit; diis videlicet providentibus, ut sacrilegus ac praedo ille religionum suarum, non ante moreretur quam solatium de ultione cepisset.



CAPUT V. Quod solus omnium creator Deus est colendus, non vero elementa, nec corpora coelestia: Refelliturque Stoicorum sententia, qui stellas et astra deos putant.

[Col. 0276C] Quanto igitur rectius est, omissis insensibilibus et [Col. 0277A] vanis, oculos eo tendere, ubi sedes, [Col. 0277A] [5Kb] ubi habitatio est Dei veri; qui terram stabili firmitate suspendit; qui coelum distinxit astris fulgentibus; qui solem rebus humanis clarissimum, ac singulare lumen, in argumentum suae unicae majestatis accendit: terris autem maria circumfudit, flumina sempiterno lapsu fluere praecepit.

Jussit et extendi campos, subsidere valles,
Fronde tegi silvas, lapidosos surgere montes.
Quae utique omnia non Jupiter fecit, qui ante annos mille septingentos natus; sed idem:

Ille opifex rerum, mundi melioris origo,
qui vocatur Deus, cujus principium, quoniam non potest comprehendi, ne quaeri quidem debet. Satis est homini ad plenam perfectamque prudentiam, si [Col. 0277B] Deum esse intelligat: cujus intelligentiae vis et summa haec est, ut suspiciat et honorificet communem parentem generis humani, et rerum mirabilium fabricatorem. Unde quidam hebetis obtusique cordis, elementa, quae et facta sunt et carent sensu, tamquam deos adorant. Qui cum Dei opera mirarentur, id est coelum cum variis luminibus, terram cum campis et montibus, maria cum fluminibus et stagnis et fontibus, earum rerum admiratione obstupefacti, et ipsius artificis obliti, quem videre non poterant, ejus opera venerari et colere coeperunt; nec umquam intelligere quiverunt, quanto major quantoque mirabilior sit, qui illa fecit ex nihilo. Quae cum videant divinis legibus obsequentia commodis atque usibus [Col. 0278A] hominis perpetua necessitate famulari, tamen illa deos existimant esse; ingrati adversus beneficia divina, qui Deo et patri indulgentissimo sua sibi opera praetulerunt. Sed quid mirum, si aut barbari, aut imperiti homines errant? cum etiam philosophi Stoicae disciplinae in eadem sint opinione, ut omnia coelestia, quae moventur, in deorum numero habenda esse censeant; siquidem Lucilius Stoicus apud Ciceronem sic loquitur: »Hanc igitur in stellis constantiam, hanc tantam in tam variis cursibus in omni aeternitate convenientiam temporum, non possum intelligere sine mente, ratione, consilio; quae cum in sideribus esse videamus, non possumus ea ipsa non in deorum numero reponere.« Item paulo superius: »Restat, inquit, ut motus astrorum sit voluntarius; quae qui videat, non indocte solum, verum etiam [Col. 0278B] impie faciat, si deos esse neget.« Nos vero et quidem constanter negamus, ac vos, o philosophi, non solum indoctos et impios, verum etiam caecos, ineptos delirosque probamus, qui ignorantiam imperitorum vanitate vicistis. Illi enim solem et lunam, vos etiam sidera deos putatis.

Tradite igitur nobis stellarum mysteria, ut aras et templa singulis erigamus; ut sciamus quo quamque ritu, quo die colamus, quibus nominibus, quibus precibus advocemus; nisi forte nullo discrimine tam innumerabiles, tam minutos deos acervatim colere debemus. Quid quod argumentum illud, quo colligunt universa coelestia deos esse, in contrarium [Col. 0279A] valet. Nam si deos esse idcirco opinantur, quia certos et rationabiles [Col. 0279A] [14Kb] cursus habent, errant. Ex hoc enim apparet deos non esse, quod exorbitare illis a praestitutis itineribus non licet. Caeterum si dii essent, huc atque illuc passim sine ulla necessitate ferrentur, sicut animantes in terra, quarum quia liberae sunt voluntates, huc atque illuc vagantur, ut libuit, et quo quamque mens duxerit, eo fertur. Non est igitur astrorum motus voluntarius, sed necessarius, quia praestitutis legibus officiisque deserviunt. Sed cum disputaret de cursibus siderum, quos ex ipsa rerum ac temporum congruentia intelligebat non esse fortuitos, existimavit voluntarios esse, tamquam non possent tam disposite, tam ordinate moveri, nisi sensus illis inesset officii sui sciens. O quam difficilis est ignorantibus veritas, et quam facilis scientibus! [Col. 0279B] Si motus, inquit, astrorum fortuiti non sunt, nihil aliud restat, nisi ut voluntarii sint; immo vero, ut non esse fortuitos manifestum est, ita nec voluntarios. Quomodo igitur in conficiendis itineribus constantiam suam servant? Nimirum Deus, universi artifex, sic illa disposuit, sic machinatus est, ut per spatia coeli divina et admirabili ratione decurrerent, ad efficiendas succedentium sibi temporum varietates. An Archimedes Siculus concavo aere similitudinem mundi ac figuram potuit machinari, in quo ita solem ac lunam composuit, ut inaequales motus, et coelestibus similes conversionibus, singulis quasi diebus efficerent, et non modo accessus solis et recessus, vel incrementa diminutionesque lunae, verum [Col. 0279C] etiam stellarum, vel inerrantium, vel vagarum, dispares cursus orbis ille, dum vertitur, exhiberet? Deus ergo illa vera non potuit machinari et efficere quae potuit solertia hominis imitatione simulare?

Utrumne igitur stoïcus, si astrorum figuras in illo [Col. 0280A] aere pictas effictasque vidisset, suo illa consilio moveri diceret, ac non potius artificis ingenio? Inest ergo sideribus ratio ad peragendos meatus suos apta: sed Dei est illa ratio, qui et fecit, et regit omnia, non ipsorum siderum, quae moventur. Nam si solem stare voluisset, perpetuus utique dies esset. Item, si motus astra non haberent, quis dubitet sempiternam noctem fuisse futuram? Sed ut diei ac noctis vices essent, moveri ea voluit: et tam varie moveri, ut non modo lucis ac tenebrarum mutuae vicissitudines fierent, quibus laboris et quietis alterna spatia constarent; sed etiam frigoris et caloris, ut diversorum temporum vis ac potestas, vel generandis, vel maturandis frugibus conveniret. Quam solertiam divinae potestatis in machinandis itineribus astrorum, quia [Col. 0280B] philosophi non videbant, animalia esse sidera putaverunt; tamquam pedibus, et sponte, non divina ratione procederent. Cur autem illa excogitaverit Deus, quis non intelligit? Scilicet ne solis lumine decedente, nimium caeca nox tetris atque horrentibus tenebris ingravesceret, noceretque viventibus. Itaque et coelum simul mira varietate distinxit, et tenebras ipsas multis minutisque luminibus temperavit. Quanto igitur Naso prudentius, quam illi, qui sapientiae studere se putant, qui sentit a Deo lumina illa, ut honorem tenebrarum depellerent, instituta! Is eum librum, quo breviter comprehendit, his tribus versibus terminavit:

Tot numero, talique Deus simulacra figura
Imposuit coelo, perque atras sparsa tenebras
Clara pruinosae jussit dare lumina nocti.
[Col. 0280C] Quod si fieri non potest, ut stellae dii sint; ergo nec sol quidem, nec luna dii esse possunt, quoniam luminibus astrorum, non ratione differunt, sed magnitudine. Quod si hi dii non sunt; ergo nec coelum quidem, in quo illa omnia continentur.



[Col. 0281A] CAPUT VI. Quod nec mundus totus, nec elementa sint Deus, nec animata.

Simili modo si terra, quam calcamus, [Col. 0281A] [5Kb] quam subigimus et colimus ad victum, deus non est, nec campi quidem ac montes dii erunt: sed si hi non sunt, ergo ne tellus quidem universa Deus videri potest. Item si aqua, quae servit animantibus ad usum bibendi aut lavandi, deus non est, nec fontes quidem, ex quibus aqua profluit. Si fontes non sunt, nec flumina quidem, quae de fontibus colliguntur. Si flumina quoque dii non sunt, ergo et mare, quod ex fluminibus constat, Deus haberi non potest. Quod si neque coelum, neque terra, neque mare, quae mundi partes [Col. 0281B] sunt, dii esse possunt; ergo ne mundus quidem totus Deus est, quem iidem ipsi stoïci, et animantem, et sapientem esse contendunt, et propterea Deum: in quo tam inconstantes fuerunt, ut nihil dictum sit ab his quod non ab iisdem fuerit eversum. Sic enim argumentantur: Fieri non posse, ut sensu careat, quod sensibilia ex se generat. Mundus autem generat hominem, qui est sensu praeditus; ergo et ipsum sensibilem esse. Item: Sine sensu esse non posse, cujus pars habeat sensum; igitur quia homo sensibilis est, etiam mundo, cujus pars homo est, inesse [Col. 0282A] sensum. Propositiones quidem verae sunt, et sensibile esse, quod sensu praeditum gignat, et habere sensum, cujus pars sensu aucta sit: sed assumptiones falsae, quibus argumenta concludunt, quia neque mundus generat hominem, neque homo mundi pars est. Nam hominem a principio idem Deus fecit, qui et mundum: et non est mundi pars homo, sicut corporis membrum; potest enim mundus esse sine homine, sicut urbs, et domus. Atqui ut domus unius hominis habitaculum est, et urbs unius populi; sic et mundus domicilium totius generis humani. Et aliud est, quod incolitur, aliud quod incolit. Sed illi, dum student id, quod falso susceperant, confirmare, et sensibilem esse mundum, et Deum, argumentorum suorum consequentia non viderunt. Nam [Col. 0282B] si mundi pars est homo, et sensibilis est mundus, quia homo sentit: ergo quia mortalis est homo, mortalis sit et mundus necesse est; nec tantum mortalis, sed et omnibus morbis et passionibus subjectus.

Et e contrario: Si Deus est mundus, et partes ejus utique immortales sunt; ergo et homo Deus est, quia pars est (ut dicitis) mundi. Si homo; ergo et jumenta, et pecudes, et caetera genera bestiarum, et avium, et piscium; quoniam et illa eodem modo sentiunt, et mundi partes sunt. At hoc tolerabile est: nam et haec colunt Aegyptii. Sed res eo pervenit, ut [Col. 0283A] et ranae, [Col. 0283A] [11Kb] et culices, et formicae dii esse videantur, quia et ipsis inest sensus, et partes mundi sunt. Ita semper argumenta ex falso petita ineptos et absurdos exitus habent. Quid, quod iidem ipsi aiunt, deorum et hominum causa mundum esse constructum, quasi communem domum: ergo nec mundus Deus est, nec animans, si constructus est; animans enim non construitur, sed nascitur. Et si est aedificatus sic utique tamquam domus, tamquam navis; est ergo aliquis artifex mundi Deus; et seorsum erit mundus, qui factus est, seorsum ille, qui fecit. Jam illud quam repugnans et absurdum, quod cum coelestes ignes caeteraque mundi elementa deos affirment, item ipsum deum mundum dicunt. Quomodo potest ex deorum multorum acervo unus Deus confici? Si astra dii sunt, mundus ergo non Deus, sed domicilium [Col. 0283B] deorum est. Si vero Deus mundus est; ergo omnia illa quae sunt in eo dii non sunt, sed Dei membra, quae utique sola Dei nomen accipere non possunt. Nec enim recte quis dixerit, membra hominis unius multos homines esse: sed tamen non est similis comparatio animalis et mundi. Animal enim, quia sensu praeditum est, etiam membra ejus habent sensum, nec, nisi a corpore divulsa, brutescunt. Cujus igitur rei similitudinem gerit mundus? Nimirum ipsi docent, cum factum esse non diffitentur, ut esset diis et hominibus quasi communis domus. Si ergo est constructus, ut domus, nec ipse Deus est, nec elementa, quae sunt partes ejus; quia neque domus habere dominium sui potest, neque illa de quibus [Col. 0283C] domus constat. Non tantum igitur veritate, sed [Col. 0284A] etiam verbis suis revincuntur. Sicut enim domus, in usum habitandi facta, per se nihil sentit, dominoque subjecta est, qui eam fecit, aut incolit: ita mundus, per se nihil sentiens, factori Deo subjacet, qui eum in usum sui fecit.



CAPUT VII. De Deo, et religionibus insipientium; de avaritia et majorum auctoritate.

Duplici ergo ratione peccatur ab insipientibus: primum, quod elementa, id est Dei opera Deo praeferunt; deinde, quod elementorum ipsorum figuras humana specie comprehensas colunt. Nam solis lunaeque simulacra humanum in modum formant; item ignis, et terrae, et maris, quae illi Vulcanum, Vestam, [Col. 0284B] Neptunum vocant; nec elementis ipsis in aperto litant. Tanta homines imaginum cupiditas tenet, ut jam viliora ducantur illa quae vera sunt: auro scilicet, gemmis, et ebore delectantur. Horum pulchritudo ac nitor praestringit oculos: nec ullam religionem putant ubicumque illa non fulserint. Itaque sub obtentu deorum avaritia et cupiditas colitur. Credunt enim deos amare quidquid ipsi concupiscunt; quiquid est, propter quod furta, et latrocinia, et homicidia quotidie saeviunt; propter quod bella per totum orbem populos urbesque subvertunt. Consecrant ergo diis manubias et rapinas suas, quos certe necesse est imbecilles esse, ac summae virtutis expertes, si subjecti sunt cupiditatibus. Cur enim coelestes eos [Col. 0284C] putemus, si desiderant aliquid de terra? vel beatos, [Col. 0285A] si aliqua re indigent? vel incorruptos, si voluptati habent ea in quibus appetendis cupiditas hominum non immerito damnatur? Veniunt igitur ad deos, non tam religionis gratia, quae nulla potest esse in rebus male partis et corruptibilibus, quam ut aurum oculis hauriant, nitorem levigati marmoris, [Col. 0285A] [5Kb] aut eboris aspiciant; ut insignes lapillis et coloribus vestes, vel distincta gemmis fulgentibus pocula insatiabili contemplatione contrectent. Et quanto fuerint ornatiora templa, et pulchriora simulacra, tanto plus majestatis habere creduntur: adeo religio eorum nihil aliud est, quam quod cupiditas humana miratur.

Hae sunt religiones, quas sibi a majoribus suis traditas pertinacissime tueri ac defendere perseverant: nec considerant quales sint; sed ex hoc probatas atque [Col. 0285B] veras esse confidunt, quod eas veteres tradiderunt, tantaque est auctoritas vetustatis, ut inquirere in eam scelus esse dicatur. Itaque creditur ei passim, tamquam cognitae veritati. Denique apud Ciceronem sic dicit Cotta Lucilio: »Habes, Balbe, quid Cotta, quid pontifex sentiat. Fac nunc ego intelligam, quid tu sentias; a te enim philosopho rationem religionis accipere debeo, majoribus autem nostris, etiam nulla ratione reddita, rationis est credere.« Si credis, cur ergo rationem requiris, quae potest efficere ne credas? Si vero rationem requiris, et quaerendam [Col. 0286A] putas, ergo non credis. Ideo enim quaeris, ut eam sequaris, cum inveneris. Docet ecce te ratio non esse veras religiones deorum. Quid facies? majoresne potius, an rationem sequeris? quae quidem tibi non ab alio insinuata, sed a te ipso inventa et electa est, cum omnes religiones radicitus eruisti. Si rationem mavis, discedere te necesse est ab institutis et auctoritate majorum; quoniam id solum rectum est quod ratio praescribit. Sin autem pietas majores sequi suadet, fatere igitur, et stultos illos fuisse, qui excogitatis contra rationem religionibus servierunt, et te ineptum qui id colas, quod falsum esse convinceris. Sed tamen quoniam nobis tantopere majorum nomen opponitur, videamus tandem qui fuerint majores illi, a quorum auctoritate discedi nefas ducitur.

[Col. 0286B] Romulus urbem conditurus, pastores inter quos adoleverat convocavit, cumque is numerus condendae urbi parum idoneus videretur, constituit asylum. Eo passim confugerunt ex finitimis locis pessimi quique, sine ullo conditionis discrimine. Ita conflavit ex his omnibus populum; legitque in senatum, eos qui aetate anteibant, et Patres appellavit, quorum consilio gereret omnia. De quo senatu Propertius Elegiarum scriptor haec loquitur:

Buccina cogebat priscos ad verba Quirites:
   Centum illi in prato saepe Senatus erat.
[Col. 0287A] Curia, praetexto quae nunc nitet alta Senatu,
   Pellitos habuit rustica corda Patres.
Hi sunt Patres, quorum decretis eruditi ac prudentes viri devotissime serviunt, idque verum ac immutabile omnis posteritas judicet, quod centum pelliti senes statutum esse voluerunt, quos tamen, ut in primo libro dictum est, cap. 22, Pompilius illexit, ut vera crederent esse sacra quae ipse tradebat. Est vero, cur illorum auctoritas tanti habeatur a posteris, quos nemo, cum viverent, neque summus, neque infimus affinitate dignos judicavit?



CAPUT VIII. De rationis usu in religione; deque somniis, auguriis, oraculis, talibusque portentis.

[Col. 0287B] Quare oportet, in ea re maxime in qua vitae ratio versatur, sibi quemque confidere, suoque judicio ac propriis sensibus magis niti ad investigandam et perpendendam veritatem; quam credentem alienis erroribus decipi tamquam ipsum rationis expertem. Dedit omnibus Deus pro virili portione [Col. 0287B] [10Kb] sapientiam, ut et inaudita investigare possent, et audita perpendere. Nec quia nos illi temporibus antecesserunt, sapientia quoque antecesserunt; quae si omnibus aequaliter datur, occupari ab antecedentibus non potest. Illibabilis est tamquam lux et claritas solis, quia ut sol oculorum, sic sapientia lumen est cordis [Col. 0288A] humani. Quare cum sapere, id est, veritatem quaerere, omnibus sit innatum, sapientiam sibi adimunt, qui sine ullo judicio inventa majorum probant, et ab aliis pecudum more ducuntur. Sed hoc eos fallit, quod majorum nomine posito, non putant fieri posse, ut aut ipsi plus sapiant, quia minores vocantur, aut illi desipuerint, quia majores nominantur. Quid ergo impedit, quin ab ipsis sumamus exemplum; ut quomodo illi, quae falsa invenerant, posteris tradiderunt, sic nos, qui verum invenimus, posteris meliora tradamus? Superest ingens quaestio, cujus disputatio non ab ingenio, sed a scientia venit, quae pluribus explicanda erit, ne quid omnino dubium relinquatur. Nam fortasse aliquis ad illa confugiat, quae a multis et non dubiis traduntur auctoribus; [Col. 0288B] eos ipsos, quos docuimus deos non esse, majestatem suam persaepe ostendisse, et prodigiis, et somniis, et auguriis, et oraculis. Et sane multa enumerari possunt digna miraculo: in primis illud, quod Accius Navius summus Augur, cum Tarquinium Priscum commoneret, ut nihil novi facere inciperet, nisi prius esset inauguratus, eique rex artis ejus elevans fidem diceret, ut consultis avibus renuntiaret sibi, utrumne fieri posset id quod ipse animo concepisset, affirmaretque Navius posse: Cape igitur hanc, inquit, cotem, eamque novacula dissice. At ille incunctanter accepit ac secuit.

[Col. 0289A] Deinde illud, quod Castor et Pollux, [Col. 0289A] [6Kb] bello latino, apud Lacum Juturnae visi sunt equorum sudorem abluentes, cum aedes eorum, quae juncta fonti erat, sua sponte patuisset: iidem bello macedonico equis albis insidentes, Publio Vatieno Romam nocte venienti se obtulisse dicuntur, nuntiantes eo die regem Persen victum atque captum, quod paucis post diebus litterae Pauli verum fuisse docuerunt. Illud etiam mirabile, quod simulacrum Fortunae muliebre non semel locutum esse traditur; item Junonis Monetae, cum, captis Veiis, unus ex militibus ad eam transferendam missus, jocabundus ac ludens interrogavit, utrumne Romam migrare vellet, respondit velle. Claudia quoque proponitur in exemplum miraculi. Nam cum ex libris Sibyllinis Idaea mater esset accita, et in vado Tiberini fluminis navis qua vehebatur [Col. 0289B] haesisset, nec ulla vi commoveretur, Claudiam [Col. 0290A] ferunt, quae semper impudica esset habita ob nimios corporis cultus, deam submissis genibus orasse, ut, si se castam judiearet, suum cingulum sequeretur, ita navim, quae ab omni juventute non valuit commoveri, ab una muliere esse commotam. Illud aeque mirum, quod lue saeviente, Aesculapius, Epidauro accitus, urbem Romam diuturna pestilentia liberasse perhibetur.

Sacrilegi quoque numerari possunt, quorum praesentibus poenis injuriam suam dii vindicasse creduntur. Appius Claudius Censor, cum adversus responsum ad servos publicos sacra Herculis transtulisset, luminibus orbatus est, et Potitiorum gens, quae prodidit, intra unius anni tempus extincta est. Item Censor Fulvius, cum ex Junonis Laciniae templo marmoreas [Col. 0290B] tegulas abstulisset, quibus aedem Fortunae [Col. 0291A] equestris, [Col. 0291A] [18Kb] quam Romae fecerat, tegeret, et mente captus est, et amissis duobus filiis in Illyrico militantibus, summo animi moerore consumptus est. Praefectus etiam M. Antonii Turullius, cum apud Coos everso Aesculapii luco classem fecisset, eodem postea loco a militibus Caesaris est interfectus. His exemplis adjungitur Pyrrhus, qui sublata ex thesauro Proserpinae Locrensis pecunia, naufragium fecit, ac vicinis deae littoribus illisus est, ut nihil, praeter eam pecuniam, incolume reperiretur. Ceres quoque Milesia multum sibi apud homines venerationis adjecit. Nam cum ab Alexandro capta civitas esset, ac milites ad eam spoliandam irrupissent, omnium oculos repente objectus fulgor ignis extinxit.

Reperiuntur etiam somnia, quae vim deorum videantur [Col. 0291B] ostendere. Tiberio Namque Attinio, homini plebeio, per quietem obversatus esse Jupiter dicitur, et praecepisse, ut Consulibus et Senatui nuntiaret, ludis Circensibus proximis praesultorem sibi displicuisse, quod Antonius Maximus quidam diverberatum [Col. 0292A] servum sub furca medio circo ad supplicium duxerat, ideoque ludos instaurari oportere; quod cum ille neglexisset, eodem die filium perdidisse, ipse autem gravi morbo esse correptus: et cum rursus eamdem imaginem cerneret quaerentem, satisne poenarum pro neglecto imperio pependisset, lectica delatus ad Consules, et omni re in Senatu exposita, recepisse corporis firmitatem, suisque pedibus domum rediisse. Illud quoque somnium non minoris fuit admirationis, quo Caesar Augustus dicitur esse servatus. Nam cum bello civili Brutiano, implicitus gravi morbo, abstinere praelio statuisset, medico ejus Artorio Minervae species obversata est, monens ne propter corporis imbecillitatem castris se contineret Caesar. Itaque in aciem lectica perlatus est, et eodem die a Bruto castra [Col. 0292B] capta sunt. Multa praeterea exempla similia possunt proferri: sed vereor ne, si fuero in propositione rerum contrariarum diutius immoratus, aut oblitus esse propositi videar, aut crimen loquacitatis incurram.



[Col. 0293A] CAPUT IX. De Diabolo, Mundo, Deo, Providentia, Homine et ejus sapientia.

Exponam igitur omnium istorum rationem, quo facilius res difficiles et obscurae intelligantur, et has omnes simulati numinis praestigias revelabo, [Col. 0293A] [48Kb] quibus inducti homines, a veritatis via longius recesserunt. Sed repetam longe altius; ut si quis ad legendum veri expers et ignarus accesserit, instruatur, atque intelligat, quod tandem sit

Caput horum et causa malorum;
[Col. 0294A] et, lumine accepto, suos ac totius generis humani perspiciat errores.

Cum esset Deus ad excogitandum providentis simus, ad faciendum solertissimus, antequam ordiretur hoc opus mundi (quoniam pleni et consummati boni fons in ipso erat, sicut est semper), ut ab eo bonum tamquam rivus oriretur, longeque proflueret, produxit similem sui spiritum, qui esset virtutibus Dei Patris praeditus. Quomodo autem id voluerit, in quarto libro docere conabimur (scilicet cap. 6). Deinde fecit alterum, in quo indoles divinae stirpis non permansit. Itaque suapte invidia tamquam veneno infectus est, et [Col. 0295A] ex bono ad malum transcendit; suoque arbitrio, quod a Deo illi liberum datum fuerat, [Col. 0295A] [23Kb] contrarium sibi nomen adscivit. Unde apparet cunctorum malorum fontem esse livorem. Invidit enim illi antecessori suo, qui Deo Patri perseverando, cum probatus, tum etiam charus est. Hunc ergo ex bono per se malum effectum [Col. 0296A] Graeci appelant; nos criminatorem vocamus, quod crimina, in quae ipse illicit, ad Deum deferat. Exorsus igitur Deus fabricam mundi, illum primum et maximum Filium praefecit operi universo, eoque simul et consiliatore usus est, et artifice in excogitandis, ornandis, perficiendisque rebus, quoniam [Col. 0297A] is et providentia, [Col. 0297A] [4Kb] et ratione, et potestate perfectus est: de quo nunc parcius, quod alio loco (scilicet lib. IV, cap. 6 et seqq.) et virtus, et nomen ejus, et ratio enarranda nobis erit. Nemo quaerat, ex quibus ista materiis tam magna, tam mirifica opera Deus fecerit; omnia enim fecit ex nihilo.

Nec audiendi sunt poetae, qui aiunt chaos in principio fuisse, id est, confusionem rerum, atque elementorum; postea vero Deum diremisse omnem illam congeriem, singulisque rebus ex confuso acervo separatis, in ordinemque descriptis, instruxisse mundum pariter et ornasse. Quibus facile est respondere potestatem Dei non intelligentibus, quem credant nihil efficere posse, nisi ex materia subjacente ac parata; in quo errore etiam philosophi fuerunt. Nam [Col. 0297B] Cicero de Natura deorum disputans, sic ait: »Primum igitur non est probabile, eam materiam rerum, unde orta sunt omnia, esse divina providentia effectam; sed habere, et habuisse vim et naturam suam. Ut igitur faber, cum quid aedificaturus est, non ipse facit materiam, sed ea utitur quae sit parata, fictorque item cera: sic isti providentiae divinae materiam praesto esse oportuit, non quam ipse faceret, sed quam haberet paratam. Quod si non est a Deo materia facta, ne terra quidem, et aqua, et aer, et ignis a Deo factus est.« O quam multa sunt vitia in his decem versibus! Primum, quod is, qui in aliis disputationibus, et libris fere omnibus providentiae fuerit assertor, et qui acerrimis argumentis impugnaverit eos, qui providentiam non esse dixerunt, idem [Col. 0297C] nunc quasi proditor aliquis, aut transfuga, providentiam [Col. 0298A] conatus est tollere: in quo si contradicere velis, nec cogitatione opus est, nec labore; sua illi dicta recitanda sunt. Nec enim ab ullo poterit Cicero, quam a Cicerone vehementius refutari. Sed concedamus hoc mori et instituto Academicorum; ut liceat hominibus valde liberis dicere, ac sentire quae velint. Sententias ipsas consideremus. Non est, inquit, probabile, materiam rerum a Deo factam. Quibus hoc argumentis doces? Nihil enim dixisti, quare hoc non sit probabile. Itaque mihi e contrario vel maxime probabile videtur: nec tamen temere videtur, cogitanti plus esse aliquid in Deo, quem profecto ad imbecillitatem hominis redigis; cui nihil aliud, quam opificium concedis. Quo igitur ab homine divina illa vis differet, si ut homo, sic etiam Deus ope indiget [Col. 0298B] aliena? Indiget autem, si nihil moliri potest, nisi ab altero illi materia ministretur. Quod si fit, imperfectae utique virtutis est, et erit jam potentior judicandus materiae institutor. Quo igitur nomine appellabitur, qui potentia Deum vincit? Siquidem majus est, propria facere, quam aliena disponere. Si autem fieri non potest, ut sit potentius Deo quidquam, quem necesse est perfectae esse virtutis, potestatis, rationis: idem igitur materiae fictor est, qui et rerum ex materia constantium. Neque enim Deo non faciente, et invito, esse aliquid aut potuit, aut debuit. Sed probabile est, inquit, materiam rerum habere, et habuisse semper vim et naturam suam. Quam vim potuit habere, nullo dante? quam naturam, nullo generante? Si habuit vim, ab aliquo eam sumpsit. A [Col. 0298C] quo autem sumere, nisi a Deo potuit? Porro si habuit [Col. 0299A] naturam, quae utique a nascendo dicitur, nata est. A quo autem, nisi a Deo potuit procreari? Natura enim, qua dicitis [Col. 0299A] [5Kb] orta esse omnia, si consilium non habet, efficere nihil potest. Si autem generandi et faciendi potens est, habet ergo consilium et propterea Deus sit necesse est. Nec alio nomine appellari potest ea vis, in qua inest, et providentia excogitandi, et solertia potestasque faciendi. Melius igitur Seneca omnium stoicorum acutissimus, qui vidit »nil aliud esse naturam, quam Deum. Ergo, inquit, Deum non laudabimus, cui naturalis est virtus?« nec enim illam didicit ex ullo. Immo laudabimus: quamvis enim naturalis illi sit, illa sibi illam dedit; quoniam Deus ipse natura est. Cum igitur ortum rerum tribuis naturae, ac detrahis Deo, in eodem luto haesitas; [Col. 0299B] versuram solvis, Geta. A quo enim fieri negas, ab eodem plane fieri mutato nomine confiteris.

Sequitur ineptissima comparatio. »Ut faber, inquit, cum quid aedificaturus est, non ipse facit materiam, sed utitur ea quae sit parata, fictorque item cera: sic isti providentiae divinae materiam esse praesto oportuit, non quam ipse faceret, sed quam haberet paratam.« Immo vero non oportuit; erit enim Deus minoris potestatis, si ex parato facit, quod est hominis. Faber sine ligno nihil aedificabit, quia lignum ipsum facere non potest; non posse autem, imbecillitatis est humanae: Deus vero facit sibi ipse [Col. 0300A] materiam, quia potest. Posse enim, Dei est: nam si non potest, Deus non est. Homo facit ex eo, quod est; quia per mortalitatem imbecillis est, per imbecillitatem, definitae ac modicae potestatis: Deus autem facit ex eo, quod non est; quia per aeternitatem fortis est, per fortitudinem, potestatis immensae, quae fine ac modo caret, sicut vita factoris. Quid ergo mirum, si facturus mundum Deus, prius materiam de qua faceret praeparavit, et praeparavit ex eo quod non erat? quia nefas est Deum aliunde aliquid mutuari, cum in ipso vel ex ipso sint omnia. Nam si est aliquid ante illum, et si factum est quidquam non ab ipso, jam et potestatem Dei, et nomen amittet. At enim materia nunquam facta est, sicut Deus, qui ex materia fecit hunc mundum. Duo igitur constituuntur aeterna, et quidem [Col. 0300B] inter se contraria; quod fieri sine discordia et pernicie non potest. Collidant enim necesse est ea quorum vis et ratio diversa est: sic utraque aeterna esse non poterunt, si repugnant, quia superare alterum necesse est. Ergo fieri non potest, quin aeterni natura sit simplex, ut inde omnia, velut ex fonte, descenderint. Itaque aut Deus ex materia ortus est, aut materia ex Deo. Quid horum sit verius, facile est intelligi. Ex his enim duobus alterum sensibile est, alterum caret sensu. Potestas faciendi aliquid non potest esse, nisi in eo quod sentit, quod sapit, quod cogitat, quod movetur. Nec incipi, aut fieri, aut consummari quidquam [Col. 0301A] potest, nisi fuerit ratione provisum; [Col. 0301A] [23Kb] et quemadmodum fiat, antequam est, et quemadmodum constet, postquam fuerit effectum. Denique is facit aliquid, qui habet voluntatem ad faciendum et manus ad id quod voluit implendum. Quod autem insensibile est, iners et torpidum semper jacet, et nihil inde oriri potest, ubi nullus est motus voluntarius. Nam si omne animal ratione constat, certe nasci ex eo non potest, quod ratione praeditum non est; nec aliunde accipi potest id, quod ibi, unde petitur, non est. Nec tamen commoveat aliquem, quod animalia quaedam de terra nasci videntur. Haec enim non terra per se gignit, sed spiritus Dei, sine quo nihil gignitur. Non ergo Deus ex materia, quia sensu praeditum ex insensibili, sapiens ex bruto, impatibile de patibili, [Col. 0301B] expers corporis de corporali numquam potest oriri: sed materia potius ex Deo est. Quidquid enim est solido et contrectabili corpore, accipit externam vim. Quod accipit vim, dissolubile est. Quod dissolvitur, interit. Quod interit, ortum sit necesse est. Quod ortum est, habuit fontem unde oriretur, id est factorem aliquem sentientem, providum, peritumque faciendi. Is est profecto, nec ullus alius quam Deus. Qui quoniam sensu, ratione, providentia, potestate, virtute praeditus est, et animantia, et inanima creare et efficere potest, quia tenet quomodo quidque sit faciendum. Materia vero semper fuisse non potest, quia mutationem non caperet, si fuisset. Quod enim semper fuit, semper esse non desinit; et unde abfuit principium, abesse hinc etiam finem necesse est. Quin etiam facilius est, ut id quod habuit initium, [Col. 0301C] fine careat, quam ut habeat finem, quod initio caruit. Materia ergo si facta non est, ne fieri ex ea quidquam potest. Si fieri ex ea non potest, nec materia quidem [Col. 0302A] erit. Materia enim est, ex qua fit aliquid. Omne autem ex quo fit, quia recepit opificis manum, destruitur, et aliud esse incipit. Ergo quoniam finem habuit materia, tum cum factus est ex ea mundus, et initium quoque habuit. Nam quod destruitur, aedificatum est; quod solvitur, alligatum; quod finitur, incoeptum est. Si ergo ex commutatione ac fine materia colligitur habuisse principium, a quo alio fieri nisi a Deo potuit? Solus igitur Deus, qui factus non est, et idcirco destruere alia potest, ipse destrui non potest. Permanebit semper in eo quod fuit, quia non est aliunde generatus, nec ortus, nec nativitas ejus ex aliqua alia re pendet, quae illum mutata dissolvat. Ex seipso est, ut in primo diximus libro (scilicet, c. 3 et 7); et ideo talis est, qualem se esse voluit, impassibilis, [Col. 0302B] immutabilis, incorruptus, beatus, aeternus.

Jam vero illa conclusio, qua sententiam terminavit Tullius, multo absurdior. »Quod si materia, inquit, a Deo non est facta, nec terra quidem, et aqua, et aer, et ignis a Deo factus est.« Quam callide periculum praetervolavit. Sic enim superius illud assumpsit, tanquam probatione non indigeret; cum id multo esset incertius quam illud propter quod assumptum est. Si non est, inquit, a Deo facta materia, nec mundus a Deo factus est. Ex falso maluit colligere, quod falsum est, quam ex vero, quod verum. Et cum debeant incerta de certis probari, hic probationem sumpsit ex incerto, ad evertendum quod erat certum. Nam divina Providentia effectum esse mundum (ut taceam de Trismegisto, qui hoc praedicat, taceam de carminibus Sibyllarum, quae idem nuntiant; taceam de prophetis, [Col. 0302C] qui opus mundi, ac opificium Dei uno spiritu ac pari voce testantur) etiam inter philosophos pene universos convenit; id enim Pythagoraei, Stoici, Peripatetici, [Col. 0303A] qui sunt principes omnis disciplinae. [Col. 0301A] [5Kb] Denique a primis illis septem sapientibus ad Socratem usque ac Platonem pro confesso et indubitato habitum est, donec unus multis post saeculis extitit delirus Epicurus, qui auderet negare id quod est evidentissimum, studio scilicet inveniendi nova, ut nomine suo constitueret disciplinam. Et quia nihil novi potuit reperire: ut tamen dissentire a caeteris videretur, vetera voluit evertere. In quo illum circumlatrantes philosophi omnes coarguerunt. Certius est igitur mundum providentia instructum, quam materia providentiam conglobatam. Quare non oportuit putare, idcirco mundum non esse divina providentia factum, quia materia ejus divina providentia facta non sit: sed quia mundus divina providentia sit effectus, et [Col. 0303B] materiam esse factam divinitus. Credibilius est enim materiam potius a Deo factam, quia Deus omnia potest, quam mundum a Deo non esse factum, quia sine mente, ratione, consilio nihil fieri potest. Verum haec non Ciceronis est culpa, sed sectae. Cum enim suscepisset disputationem, qua deorum naturam tolleret, de qua philosophi garriebant, omnem divinitatem ignorantia veri putavit esse tollendam. Itaque deos potuit tollere, quia non erant. Cum autem providentiam divinam, quae est in uno Deo, conaretur evertere, quia contra veritatem niti coeperat, deficientibus [Col. 0304A] argumentis, in hanc foveam necessario decidit, unde se extricare non posset. Hic ergo illum teneo haerentem, teneo defixum, quo Lucilius, qui contra disserebat, obmutuit. Hic est ergo cardo rerum; hic vertuntur omnia. Explicet se Cotta, si potest, ex hac voragine; proferat argumenta, quibus doceat semper fuisse materiam, quam nulla providentia effecerit. Ostendat, quomodo quidquam ponderosum et grave, aut esse potuerit sine auctore, aut immutari valuerit, ac desierit esse, quod semper fuit, ut inciperet esse, quod numquam fuit. Quae si docuerit, tum demum assentiar, ne mundum quidem divina providentia constitutum; et tamen sic assentiar, ut aliis illum laqueis teneam. Eodem enim, quo nolet revolvetur, ut dicat, et materiam de qua mundus est, et mundum [Col. 0304B] qui de materia est, natura extitisse: cum ego ipsam naturam Deum esse contendam. Nec enim potest facere mirabilia, id est maxima ratione constantia, nisi qui habet mentem, providentiam, potestatem. Ita fiet, ut Deus fecerit omnia, nec quidquam esse possit omnino, quod non originem a Deo traxerit.

At idem quoties Epicureus est, et non vult a Deo factum esse mundum, quaerere solet quibus manibus, quibus machinis, quibus vectibus, qua molitione hoc tantum opus fecerit. Videret fortasse, si eo tempore potuisset esse, quo fecit. Sed ne perspiceret [Col. 0305A] homo Dei opera, [Col. 0305A] [4Kb] noluit eum inducere in hunc mundum, nisi perfectis omnibus. Sed ne induci quidem poterat: quomodo enim subsisteret, cum fabricaretur desuper coelum, terraque subter fundaretur; cum fortasse humida, vel nimiis rigoribus torporata concrescerent, vel igneis caloribus incocta et solidata durescerent? Aut quomodo viveret, sole nondum instituto, nec frugibus, nec animalibus natis? Itaque necesse fuit hominem postremo fieri, cum jam mundo caeterisque rebus manus summa esset imposita. Denique sanctae litterae docent hominem fuisse ultimum Dei opus, et sic inductum fuisse in hunc mundum, quasi in domum jam paratam et instructam: illius enim causa facta sunt omnia. Idem etiam poetae fatentur. Ovidius (principio Metam.) perfecto [Col. 0305B] jam mundo, et universis animalibus figuratis, hoc addidit:

Sanctius his animal, mentisque capacius altae
Deerat adhuc, et quod dominari in caetera posset;
Natus homo est.
Adeo nefas existimandum est ea scrutari, quae Deus voluit esse celata! Verum ille non audiendi aut discendi studio requirebat, sed refellendi; quia confidebat neminem id posse dicere. Quasi vero ex hoc putandum sit, non esse haec divinitus facta, quia quomodo facta sint, non potest pervideri. An tu, si educatus in domo fabrefacta et ornata, nullam umquam fabricam vidisses, domum illam putasses non ab homine esse aedificatam; quia, quomodo aedificetur, ignorares? Idem profecto de domo quaereres, quod nunc de mundo requiris; quibus manibus, quibus [Col. 0305C] ferramentis homo tanta esset opera molitus; maxime si saxa ingentia, immensa caementa, vastas columnas, [Col. 0306A] opus totum sublime et excelsum videres, nonne haec tibi humanarum virium modum viderentur excedere, quia illa non tam viribus quam ratione atque artificio facta esse nescires?

Quod si homo, in quo nihil perfectum est, tamen plus efficit ratione, quam vires ejus exiguae patiantur, quid est cur incredibile tibi esse videatur, cum mundus dicitur factus a Deo, in quo, quia perfectus est, nec sapientia potest habere terminum, nec fortitudo mensuram? Opera ipsius videntur oculis. Quomodo autem illa fecerit, ne mente quidem videtur: quia, ut Hermes ait, mortale immortali, temporale perpetuo, corruptibile incorrupto propinquare non potest, id est propius accedere et intelligentia subsequi. Et ideo terrenum adhuc animal rerum coelestium [Col. 0306B] perspectionem non capit, quia corpore quasi custodia septum tenetur, quominus soluto ac libero sensu cernat omnia. Sciat igitur quam inepte faciat, qui res inenarrabiles quaerit. Hoc est enim modum conditionis suae transgredi, nec intelligere, quousque homini liceat accedere. Denique cum aperiret homini veritatem Deus, ea sola scire nos voluit, quae interfuit hominem scire ad vitam consequendam: quae vero ad curiosam et profanam cupiditatem pertinebant, reticuit, ut arcana essent. Quid ergo quaeris, quae nec potes scire, nec si scias, beatior fias? Perfecta est in homine sapientia, si et Deum esse unum, et ab ipso esse facta universa cognoscat.



CAPUT X. [Col. 0306C] De mundo ejusque partibus, elementis et tempestatibus.

Nunc quoniam refutavimus eos qui de mundo et [Col. 0307A] de factore ejus [Col. 0307A] [13Kb] Deo aliter sentiunt quam veritas habet, ad divinam mundi fabricam revertamur, de qua in arcanis sanctae religionis litteris traditur. Fecit igitur Deus primum omnium coelum, et in sublime suspendit, quod esset sedes ipsius Dei conditoris. Deinde terram fundavit, ac coelo subdidit, quam homo cum caeteris animalium generibus incoleret. Eam voluit humore circumflui, et contineri. Suum vero habitaculum distinxit claris luminibus, et implevit, sole scilicet, lunaeque orbe fulgenti, et astrorum micantium splendentibus signis adornavit; tenebras autem, quod est his contrarium, constituit in terra: nihil enim per se continet luminis, nisi accipiat a coelo, in quo posuit lucem perennem, et superos, et vitam perpetuam, et contra in terra tenebras, et inferos, [Col. 0307B] et mortem. Tanto enim haec ab illis superioribus distant, quantum mala a bonis, et vitia a virtutibus. Ipsius quoque terrae binas partes contrarias inter se, diversasque constituit, scilicet orientem, occidentemque: ex quibus oriens Deo accensetur; quia ipse luminis fons, et illustrator est rerum, et quod oriri nos faciat ad vitam sempiternam. Occidens autem conturbatae illi pravaeque menti adscribitur, quod lumen abscondat, quod tenebras semper inducat, et quod homines faciat occidere atque interire peccatis. Nam sicut lux orientis est, in luce autem vitae ratio versatur; sic occidentis tenebrae sunt: in tenebris autem, et mors, et interitus continetur. Deinde alteras partes eadem ratione dimensus est, meridiem ac septentrionem; quae partes illis duabus societate [Col. 0307C] junguntur. Ea enim, quae est solis calore flagrantior, proxima est, et cohaeret orienti. At illa, quae frigoribus et perpetuo gelu torpet, ejusdem est cujus extremus occasus. Nam sicut contrariae sunt lumini tenebrae, [Col. 0308A] ita frigus calori. Ut igitur calor lumini est proximus, sic meridies orienti: ut frigus tenebris, ita plaga est septentrionalis occasui. Quibus singulis partibus suum tempus attribuit, ver scilicet orienti, aestatem meridianae plagae; occidentis autumnus est, septentrionis hyems. In his quoque duabus partibus, meridiana et septentrionali, figura vitae et mortis continetur: quia vita in calore est, mors in frigore. Sicut autem calor ex igne est, ita frigus ex aqua. Secundum harum partium dimensionem, diem quoque fecit ac noctem, quae spatia, et orbes temporum perpetuos ac volubiles, quos vocamus annos, alterna per vices successione conficiant. Dies, quem primus oriens subministrat, Dei sit necesse est, ut omnia quaecumque meliora sunt. Nox autem, quam [Col. 0308B] occidens extremus inducit, ejus scilicet, quem Dei esse aemulum diximus.

Quae duo etiam in hoc praescius futurorum Deus fecit, ut ex iis, et verae religionis, et falsarum superstitionum imago quaedam ostenderetur. Nam sicut sol, qui oritur in diem, licet sit unus, unde solem esse appellatum Cicero vult videri (lib. II de Nat. deorum), quod obscuratis sideribus, solus appareat, tamen quia verum ac perfectae plenitudinis lumen est, et calore potissimo, et fulgore clarissimo illustrat omnia: ita in Deo, licet sit unus, et majestas, et virtus, et claritudo perfecta est. Nox autem, quam pravo illi antitheo dicimus attributam, ejus ipsius multas et varias religiones per similitudinem demonstrat. Quamvis enim stellae innumerabiles micare ac [Col. 0308C] radiare videantur; tamen, quia non sunt plena ac solida lumina, nec caloris praeferunt quidquam, nec tenebras multitudine sua vincunt. Duo igitur illa principalia inveniuntur, quae diversam et contrariam [Col. 0309A] sibi habent postestatem; calor et humor: quae mirabiliter [Col. 0309A] [6Kb] Deus ad sustentanda et gignenda omnia excogitavit. Nam cum virtus Dei sit in calore et igni, nisi ardorem vimque ejus admixta humoris ac frigoris materia temperasset, nec nasci quidquam nec cohaerere potuisset, quin statim conflagratione interiret quidquid esse coepisset. Unde et philosophi quidam et poetae discordi concordia mundum constare dixerunt: sed rationem penitus non videbant. Heraclitus ex igne nata esse omnia dixit; Thales Milesius ex aqua. Uterque vidit aliquid: sed erravit tamen uterque, quod alterutrum si solum fuisset, neque aqua nasci ex igne potuisset, neque rursus ignis ex aqua. Sed est verius, simul ex utroque permisto cuncta generari. Ignis quidem permisceri cum aqua non potest, quia sunt utraque inimica; [Col. 0309B] et si cominus venerint, alterutrum quod superaverit, conficiat alterum necesse est: sed eorum substantiae permisceri possunt. Substantia ignis, calor est; aquae, humor. Recte igitur Ovidius:

Quippe ubi temperiem sumpsere humorque calorque,
Concipiunt, et ab his oriuntur cuncta duobus:
Cumque sit ignis aquae pugnax, vapor humidus omnes
Res creat, et discors concordia foetibus apta est.
[Col. 0310A] Alterum enim quasi masculinum elementum est, alterum quasi foemininum; alterum activum, alterum patibile. Ideoque a veteribus institutum est, ut sacramento ignis et aquae nuptiarum foedera sanciantur, quod foetus animantium calore et humore corporentur, atque animentur ad vitam.

Cum enim constet omne animal ex anima et corpore, materia corporis in humore est, animae in calore: quod ex avium foetibus datur scire, quos crassi humoris plenos nisi opifex calor foverit, nec humor potest corporari, nec corpus animari. Exulibus quoque ignis et aqua interdici solebat: adhuc enim videbatur nefas, quamvis malos, tamen homines supplicio capitis afficere. Interdicto igitur usu earum rerum, quibus vita constat hominum, perinde [Col. 0310B] habebatur, ac si esset, qui eam sententiam exceperat, morte mulctatus. Adeo ista duo elementa prima sunt habita, ut nec ortum hominis, nec sine his vitam crediderint posse constare. Horum alterum nobis commune est cum caeteris animantibus, alterum soli homini datum. Nos enim quoniam coeleste atque immortale animal sumus, igne utimur, qui nobis in [Col. 0311A] argumentum immortalitatis datus est, quoniam ignis e coelo est: cujus natura, quia mobilis est, et sursum nititur, vitae continet rationem. Caetera vero animalia, quoniam tota [Col. 0311A] [84Kb] sunt mortalia, tantummodo aqua utuntur, quod est elementum corporale atque terrenum. Cujus natura, quia mobilis est, ac deorsum vergens, figuram mortis ostendit. Ideo pecudes, neque in coelum suspiciunt, neque religiones sentiunt, quoniam ab his usus ignis alienus est. Unde autem, vel quomodo Deus haec duo principalia, ignem et aquam, vel accenderit, vel eliquaverit, solus scire potest qui fecit.



CAPUT XI. De animantibus, homine, Prometheo, Deucalione, Parcis.

[Col. 0311B] Consummato igitur mundo, animalia varii generis, dissimilibus formis, et magna et minora ut fierent, imperavit. Et facta sunt bina; id est diversi sexus singula: ex quorum foetibus, et aer, et terra, et maria completa sunt. Deditque his omnibus generatim Deus alimenta de terra, ut usui hominibus esse possent; alia nimirum ad cibos, alia vero ad vestitum: quae autem magnarum sunt virium, ut in excolenda terra juvarent; unde dicta sunt jumenta. Ita rebus omnibus mirabili descriptione compositis, regnum [Col. 0312A] sibi aeternum parare constituit, et innumerabiles animas procreare, quibus immortalitatem daret. Tum fecit ipsi sibi simulacrum sensibile, atque intelligens, id est ad imaginis suae formam, qua nihil potest esse perfectius: hominem figuravit ex limo terrae; unde homo nuncupatus est, quod sit factus ex humo. Denique Plato humanam formam esse ait; et Sibylla, quae dicit:

, .

De hac hominis fictione poetae quoque, quamvis corrupte, tamen non aliter tradiderunt: namque hominem de luto a Prometheo factum esse dixerunt. Res eos non fefellit, sed nomen artificis. Nullas enim litteras veritatis attigerant: sed quae prophetarum [Col. 0312B] vaticinio tradita, in sacrario Dei continebantur, ea de fabulis et obscura opinione collecta et depravata, ut veritas a vulgo solet variis sermonibus dissipata corrumpi, nullo non addente aliquid ad quod audierat, carminibus suis comprehenderunt; et hoc quidem inepte, quod tam mirabile tamque divinum opificium homini dederunt. Quid enim opus fuit hominem de luto fingi, cum posset eadem ratione generari qua ipse Prometheus ex Japeto natus est? qui si fuit homo, generare hominem potuit, facere non potuit. De diis autem illum non fuisse, poena ejus in Caucaso [Col. 0313A] monte declarat. [Col. 0313A] [42Kb] Sed neque patrem ipsius Japetum, patruumque Titana quisquam deos nuncupavit, quia regni sublimitas penes Saturnum solum fuit, per quam divinos honores cum omnibus suis posteris consecutus est. Multis argumentis hoc figmentum poetarum coargui potest. Factum esse diluvium ad perdendam tollendamque ex orbe terrae malitiam, constat inter omnes. Idem enim et philosophi, poetae (scil. Ovid., I, Met.), scriptoresque rerum antiquarum loquuntur; in eoque maxime cum prophetarum sermone consentiunt. Si ergo cataclysmus ideo factus est, ut malitia, quae per nimiam multitudinem increverat, perderetur, quomodo fictor hominis Prometheus fuit? cujus filium Deucalionem iidem ipsi ob justitiam solum esse dicunt servatum. Quomodo unus [Col. 0313B] gradus, et una progenies, orbem terrae tam celeriter potuit hominibus implere? Sed videlicet hoc quoque sic corruperunt, ut illud superius; cum ignorarent, in quo tempore cataclysmus sit factus in terra, et quis ob justitiam meruerit, genere humano pereunte, salvari, et quomodo, aut cum quibus servatus sit: quae omnia propheticae litterae docent. Apparet ergo falsum esse quod de opificio Promethei narrant.

Verum quia poetas dixeram (scil. lib. I, cap. 11) non omnino mentiri solere, sed figuris involvere, et obscurare quae dicant, non dico esse mentitos, sed [Col. 0314A] primum omnium Promethea simulacrum hominis formasse de pingui et molli luto, ab eoque primo natam esse artem, et statuas, et simulacra fingendi; siquidem Jovis temporibus fuit, quibus primum templa constitui, et novi deorum cultus esse coeperunt. Sic veritas fucata mendacio est; et illud, quod a Deo factum ferebatur, homini, qui opus divinum imitatus est, etiam coepit adscribi. Caeterum fictio veri ac vivi hominis e limo Dei est. Quod Hermes quoque tradidit: qui non tantum hominem ad imaginem Dei factum esse dixit a Deo; sed etiam illud explanare tentavit, quam subtili ratione singula quaeque in corpore hominis membra formaverit, cum eorum nihil sit quod non tantumdem ad usus necessitatem, quantum ad pulchritudinem valeat. Id vero etiam [Col. 0314B] stoici, cum de providentia disserunt, facere conantur; et secutus eos Tullius pluribus quidem locis. Sed tamen materiam tam copiosam et uberem strictim contingit; quam ego nunc idcirco praetereo, quia nuper proprium de ea re librum ad Demetrianum auditorem meum scripsi. Illud hoc loco praeterire non possum, quod errantes philosophi quidam aiunt, homines, caeteraque animalia sine ullo artifice orta esse de terra; unde illud Virgilianum est:

   Virumque
Terrea progenies duris caput extulit arvis.
[Col. 0315A] Et ii maxime fuerunt in ea sententia qui esse providentiam negant. Nam stoici animantium fabricam divinae solertiae tribuunt. Aristoteles autem labore se [Col. 0315A] [5Kb] ac molestia liberavit, dicens semper mundum fuisse; itaque et humanum genus, et caetera quae in eo sunt, initium non habere, sed fuisse semper, ac semper fore. Sed cum videamus singula quaeque animalia, quae ante non fuerant, incipere esse, et esse desinere, necesse est totum genus aliquando esse coepisse, et aliquando desiturum esse, quia coeperit.

Omnia enim tribus temporibus contineri necesse est, praeterito, praesenti, futuro. Praeteriti est origo, praesentis substantia, futuri dissolutio. Quae omnia in singulis hominibus apparent, et incipimus enim, cum nascimur; et sumus, cum vivimus; et desinimus, cum interimus. Unde etiam tres Parcas esse voluerunt; [Col. 0315B] unam, quae vitam hominibus ordiatur; alteram, quae contexat; tertiam, quae rumpat ac finiat. In toto autem genere hominum, quia solum praesens tempus apparet, ex eo tamen et praeteritum, id est, origo colligitur; et futurum, id est, dissolutio. Nam quoniam est, apparet aliquando coepisse (esse enim nulla res sine exordio potest); et quia coepit, apparet quandoque desiturum. Nec enim potest id totum esse immortale, quod ex mortalibus constat. Nam sicut universi per singulos interimus, fieri potest, ut aliquo casu omnes simul; vel sterilitate [Col. 0316A] terrarum, quae accidere particulatim solet; vel pestilentia ubique diffusa, quae singulas urbes atque regiones plerumque populatur; vel incendio in orbem misso, quale jam fuisse sub Phaetonte dicitur; vel diluvio aquarum, quale sub Deucalione traditur, cum praeter unum hominem genus omne deletum est. Quod diluvium si casu accidit, profecto potuit accidere, ut et unus ille, qui superfuit, interiret. Si autem divinae providentiae nutu, quod negari non potest, ad reparandos homines reservatus est, apparet in Dei potestate esse, vel vitam, vel interitum generis humani. Quod si potest occidere in totum, quia per partes occidit, apparet aliquando esse ortum; et ut fragilitas initium, sic declarat et terminum. Quae si vera sunt, non poterit defendere Aristoteles, quominus habuerit et mundus ipse principium. Quod si Aristoteli [Col. 0316B] Plato et Epicurus extorquent, et Platoni et Aristoteli, qui semper fore mundum putaverunt, licet sint eloquentes, ingratis tamen idem Epicurus eripiet, quia sequitur, ut habeat et finem. Sed haec in ultimo libro pluribus. Nunc ad hominis originem recurramus.



CAPUT XII. Quod animalia non sponte nata sint, sed dispositione divina, cujus fecisset nos conscios Deus, si scire expediret.

Aiunt certis conversionibus coeli, et astrorum motibus [Col. 0317A] maturitatem quamdam extitisse animalium serendorum; itaque terram novam, semen genitale retinentem, folliculos ex se quosdam in uterorum similitudinem protulisse, de quibus Lucretius:

Crescebant uteri terrae radicibus apti;
[Col. 0317A] [3Kb] eosque, cum maturassent, natura cogente ruptos, animalia tenera profudisse. Deinde terram ipsam humore quodam, qui esset lacti similis, exuberasse, eoque alimento animantes esse nutritas. Quomodo igitur vim frigoris aut caloris ferre aut vitare potuerunt, aut omnino nasci, cum sol exureret, frigus astringeret? Non erant, inquiunt, in principio mundi hyems nec aestas, sed perpetua temperies, et ver aequabile. Cur ergo nihil horum fieri etiamnunc videmus? Quia semel, aiunt, fieri necessarium fuit, ut [Col. 0317B] animalia nascerentur; postquam vero esse coeperunt, concessa his facultate generandi, et terra parere desiit, et temporis conditio mutata est. O quam facile est mendacia redarguere! Primum, quod nihil potest esse in hoc mundo, quod non sic permaneat, ut coepit. Nec enim sol, et luna, et astra tunc non erant, aut cum essent, meatus non habebant, ac non divina moderatio, quae cursus eorum temperat et gubernat, cum ipsis simul coeperit. Deinde quod si ita sit, ut dicunt, providentiam esse necesse est; et in idipsum incidunt, quod maxime fugiunt. Nondum enim natis animalibus, aliquis utique providit, ut nascerentur, ne orbis terrae desertus, atque incultus horreret. Ut autem de terra sine officio parentum nasci possent, necesse est magna ratione esse provisum; deinde ut [Col. 0317C] humor ille concretus de terra in varias imagines corporum fingeretur; item ut e folliculis, quibus tegebantur, accepta vivendi, sentiendique ratione, tamquam ex alvo matrum profunderentur, mira inextricabilisque provisio est. Sed putemus id quoque casu accidisse: illa certe quae sequuntur, fortuita esse non possunt; ut terra continuo lacte manaret, ut aeris temperies esset aequalis. Quae si constat idcirco esse [Col. 0318A] facta, ut animalia recens edita, vel haberent alimentum, vel non haberent periculum, necesse est, ut aliquis divina nescio qua ratione providerit.

Quis autem potest providere, nisi Deus? Videamus tamen an id ipsum, quod dictitant, fieri potuerit: ut homines nascerentur e terra. Si consideret aliquis quandiu, et quibus modis educetur infans, intelliget profecto non potuisse terrigenas illos pueros sine ullo educatore nutriri. Fuit enim necesse quampluribus mensibus jacere projectos, donec confirmatis nervis movere se, locumque mutare possent: quod vix intra unius anni spatium fieri potest. Jam vide utrumne infans eodem modo, et eodem loco quo est effusus, jacere per multos menses valuerit, ac non et humore illo terrae, quem alimenti gratia ministrabat, [Col. 0318B] et sui corporis purgamentis in unum mixtis obrutus corruptusque moreretur. Itaque nullo modo fieri potest, quin ab aliquo fuerit educatus; nisi forte animalia omnia non tenera nata sunt, sed excreta: quod ut dicerent, numquam venit illis in mentem. Omnis ergo illa ratio impossibilis, et vana est: si tamen ratio dici potest, qua id agitur ut nulla sit ratio. Qui enim dicit omnia sua sponte esse nata, nihilque divinae providentiae tribuit, hic profecto rationem non asserit, sed evertit. Quod si neque quidquam fieri sine ratione, neque nasci potest, apparet divinam esse providentiam, cujus est proprium quod dicitur ratio. Deus igitur rerum omnium machinator fecit hominem. Quod Cicero, quamvis expers coelestium litterarum, vidit tamen; qui libro de Legibus [Col. 0318C] primo hoc idem tradidit, quod prophetae, cujus verba subjeci: »Hoc animal providum, sagax, multiplex, acutum, memor, plenum rationis et consilii, quem vocamus hominem, praeclara quadam conditione generatum esse a supremo Deo; solum est enim ex tot animantium generibus atque naturis, particeps rationis et cogitationis, cum caetera sint omnia expertia.« Videsne hominem, quamvis longe a veritatis [Col. 0319A] notitia remotum, tamen, quoniam imaginem sapientiae tuebatur, intellexisse non nisi a Deo hominem potuisse generari? Sed tamen divinis [Col. 0319A] [68Kb] opus est testimoniis, ne minus humana sufficiant. Sibylla hominem Dei opus esse testatur:

,
,
.
Eadem sanctae litterae continent. Deus ergo veri patris officio functus est. Ipse corpus effinxit; ipse animam qua spiramus infudit. Illius est totum, quidquid sumus. Quomodo id fecerit, si nos oporteret scire, docuisset, sicut docuit caetera quae cognitionem nobis, et pristini erroris et veri luminis attulerunt.



CAPUT XIII. [Col. 0319B] Quare duo sexus in homine: quid sit mors ejus prima, quid secunda; et de primorum parentum culpa et poena.

Cum ergo marem ad similitudinem suam primum finxisset, tum etiam foeminam configuravit ad ipsius hominis effigiem, ut duo inter se permisti sexus propagare sobolem possent, et omnem terram multitudine opplere. In ipsius autem hominis fictione illarum duarum materiarum, quas inter se diximus esse contrarias, ignis et aquae, conclusit perfecitque rationem. Ficto enim corpore, spiravit ei animam de vitali fonte spiritus sui, qui est perennis, ut ipsius [Col. 0320A] mundi ex contrariis constantis elementis similitudinem gereret. Constat enim ex anima et corpore, id est, quasi e coelo et terra: quandoquidem anima, qua vivimus, velut e coelo, oritur a Deo, corpus e terra, cujus e limo diximus esse formatum.

Empedocles, quem nescias utrumne inter poetas, an inter philosophos numeres, quia de rerum natura versibus scripsit, ut apud Romanos Lucretius et Varro, quatuor elementa constituit, id est, ignem, aerem, aquam, et terram; fortasse Trismegistum secutus, qui nostra corpora ex his quatuor elementis constituta esse dixit a Deo: habere namque in se aliquid ignis, aliquid aeris, aliquid aquae, aliquid terrae; et neque ignem esse, neque aerem, neque aquam, neque terram: quae quidem falsa non sunt. Nam terrae [Col. 0320B] ratio in carne est; humoris, in sanguine; aeris, in spiritu; ignis, in calore vitali. Sed neque sanguis a corpore secerni potest, sicut humor a terra; neque calor vitalis a spiritu, sicut ignis ab aere: adeo rerum omnium duo sola reperiuntur elementa, quorum omnis ratio in nostri corporis fictione conclusa est. Ex rebus igitur diversis ac repugnantibus homo factus est, sicut ipse mundus ex luce ac tenebris, ex vita et morte: quae duo inter se pugnare in homine praecepit, ut si anima superaverit, quae ex Deo oritur, sit immortalis, et in perpetua luce versetur; si autem corpus vicerit animam, ditionique subjecerit, sit in tenebris sempiternis, et in morte. Cujus non ea [Col. 0321A] vis est, ut injustas animas extinguat [Col. 0321A] [22Kb] omnino, sed ut puniat in aeternum.

Eam poenam secundam mortem nominamus, quae est et ipsa perpetua, sicut et immortalitas. Primam sic definimus: Mors est naturae animantium dissolutio; vel ita: Mors est corporis animaeque seductio. Secundam vero sic: Mors est aeterni doloris perpessio; vel ita: Mors est animarum pro meritis ad aeterna supplicia damnatio. Haec mutas pecudes non attingit, quarum animae non ex Deo constantes, sed ex communi aere, morte solvuntur. In hac igitur societate coeli atque terrae, quorum effigies in homine expressa est, superiorem partem tenent ea quae sunt Dei, anima scilicet, quae dominium corporis habet; inferiorem autem ea quae sunt diaboli, corpus utique: [Col. 0321B] quod quia terrenum est, animae debet esse subjectum, sicut terra coelo. Est enim quasi vasculum, quo tamquam domicilio temporali spiritus hic coelestis utatur. Utriusque officia sunt, ut hoc, quod est ex coelo et Deo, imperet, illud vero, quod ex terra est [Col. 0322A] et diabolo, serviat. Quod quidem non fugit hominem nequam Sallustium, qui ait: Sed omnis nostra vis in animo et corpore sita est; animi imperio, corporis servitio magis utimur. Recte, si ita vixisset, ut locutus est. Servivit enim foedissimis voluptatibus, suamque ipse sententiam vitae pravitate dissolvit. Quod si anima ignis est, ut ostendimus (supra, c. 10), in coelum debet eniti, sicuti ignis, ne extinguatur, hoc est ad immortalitatem, quae in coelo est. Et sicut ardere, ac vivere non potest ignis, nisi aliqua pingui materia teneatur, in qua habeat alimentum: sic animae materia et cibus est sola justitia, qua tenetur ad vitam. Post haec Deus hominem, qua exposuri ratione generatum, posuit in paradiso (Vid. Gen. II), id est, in horto foecundissimo, et amoenissimo: quem in [Col. 0322B] partibus Orientis omni genere ligni arborumque consevit, ut ex earum variis fructibus aleretur, expersque omnium laborum, Deo patri summa devotione serviret.

Tum dedit ei certa mandata: quae si observasset, [Col. 0323A] immortalis maneret, [Col. 0323A] [15Kb] si transcendisset, morte afficeretur. Id autem praeceptum fuit, ut ex arbore una, quae erat in medio paradisi, non gustaret, in qua posuerat intelligentiam boni et mali. Tum criminator ille invidens operibus Dei, omnes fallacias et calliditates suas ad decipiendum hominem intendit, ut ei adimeret immortalitatem. Et primo mulierem dolo illexit, ut vetitum cibum sumeret; et per eam ipsi quoque homini persuasit, ut transcenderet Dei legem. Percepta igitur scientia boni et mali, pudere eum nuditatis suae coepit, absconditque se a facie Dei, quod antea non solebat. Tum Deus ejecit hominem de paradiso, sententia in peccatorem lata, ut [Col. 0323B] victum sibi labore conquireret, ipsumque paradisum [Col. 0324A] igni circumvallavit, ne homo posset accedere, donec summum judicium faciat in terra, et justos viros cultores suos in eumdem locum revocet, morte sublata; sicut sacrae voces docent, et Sibylla Erythraea (Vid. Theophil. ad Amphiloch., lib. II), cum dicit:

,
,
.
Verum quoniam haec extrema sunt, in extrema operis hujus parte tractabimus. Nunc ea, quae prima sunt, explicemus. Mors itaque secuta est hominem secundum Dei sententiam; quod etiam Sibylla in carmine [Col. 0324B] suo docet, dicens:

[Col. 0325A] [Col. 0325A] [95Kb]
,
, .
Sic facta hominis vita est temporaria: sed tamen longa, quae in mille annos propagaretur. Quod divinis litteris proditum, et per omnium scientiam publicatum cum Varro non ignoraret, argumentari nisus est cur putarentur antiqui mille annos victitasse. Ait enim, apud Aegyptios pro annis menses haberi, ut non solis per XII signa circuitus faciat annum, sed luna, quae orbem illum signiferum 30 dierum spatio lustrat: quod argumentum perspicue falsum est. Nemo enim tunc millesimum annum transgressus est. Nunc vero qui ad centesimum perveniunt, quod fit saepissime, mille certe ac ducentis mensibus vivunt. Et auctores idonei tradunt, ad centum et viginti annos [Col. 0325B] perveniri solere. Sed quia ignorabat Varro, cur aut quando vita hominis esset diminuta, ipse diminuit; cum sciret mille et quadringentis mensibus posse vivere hominem.



[Col. 0326A] CAPUT XIV. De Noe vini inventore: qui primi scientiam astrorum habuerint, ac de ortu falsarum religionum.

Deus autem postea, cum videret orbem terrae malitia et sceleribus oppletum, statuit humanum genus diluvio perdere: set tamen ad multitudinem reparandam delegit unum, quod, corruptis omnibus, singulare justitiae supererat exemplum. Hic cum sexcentorum esset annorum, fabricavit arcam, sicut praeceperat ei Deus, in qua ipse, cum conjuge, ac tribus filiis totidemque nuribus servatus est, cum aqua universos montes altissimos operuisset. Deinde orbe siccato, execratus injustitiam prioris saeculi Deus, ne [Col. 0326B] rursus longitudo vitae causa esset excogitandorum malorum, paulatim per singulas progenies diminuit hominis aetatem, atque in centum et viginti annis metam collocavit, quam transgredi non liceret. Ille [Col. 0327A] vero, cum egressus esset ex arca, [Col. 0327A] [33Kb] ut sanctae litterae docent, terram studiose coluit, atque vineam sua manu sevit. Unde arguuntur qui auctorem vini Liberum putant. Ille enim non modo Liberum, sed etiam Saturnum, atque Uranum multis antecessit aetatibus. Qua ex vinea cum primum fructum cepisset, laetus factus, bibit usque ad ebrietatem, jacuitque nudus. Quod cum vidisset unus ex filiis, cui nomen fuit Cham, non texit patris nuditatem: sed egressus, etiam fratribus indicavit. At illi sumpto pallio, intraverunt aversis vultibus, patremque texerunt. Quae cum facta recognovisset pater, abdicavit atque expulit filium. At ille, profugus, in ejus terrae parte consedit, quae nunc Arabia nominatur; eaque terra de nomine ejus Chanaan dicta est, et posteri ejus Chananaei. [Col. 0327B] Haec fuit prima gens, quae Deum ignoravit; quoniam princeps ejus et conditor cultum Dei a patre [Col. 0328A] non accepit, maledictus ab eo: itaque ignorantiam divinitatis minoribus suis reliquit.

Ab hac gente, proximi quique populi, multitudine increscente, fluxerunt. Ipsius autem patris posteri, Hebraei dicti, penes quos religio Dei resedit. Sed et ab his postea, multiplicato in immensum numero, cum eos angustiae locorum suorum capere non possent, tum adolescentes vel missi a parentibus, vel sua sponte, cum rerum penuria cogeret, profugi, ad quaerendas sibi novas sedes, huc atque illuc dispersi, omnes insulas, et orbem totum replerunt; et a stirpe sanctae radicis avulsi, novos sibi mores, ac instituta pro arbitrio condiderunt. Sed omnium primi, qui Aegyptum occupaverunt, coelestia suspicere atque adorare coeperunt. Et quia neque domiciliis tegebantur [Col. 0328B] propter aeris qualitatem, nec ullis in ea regione nubibus subtexitur coelum, cursus siderum, et [Col. 0329A] defectus [Col. 0329A] [6Kb] notaverunt, dum ea saepe venerantes, curiosius atque liberius intuerentur. Postea deinde potentificas animalium figuras, quas colerent, commenti sunt, quibusdam prodigiis inducti: quorum mox auctores aperiemus. Caeteri autem, qui per terram dispersi fuerunt, admirantes elementa mundi, coelum, solem, terram, male, sine ullis imaginibus ac templis venerabantur, et his sacrificia in aperto celebrabant; donec processu temporum, potentissimis regibus templa et simulacra fecerunt; eaque victimis et odoribus colere instituerunt; sic aberrantes a notitia dei gentes esse coeperunt. Errant igitur, qui deorum cultus ab exordio rerum fuisse contendunt, et priorem esse gentilitatem, quam Dei religionem: quam putant posterius inventam, quia fontem atque originem [Col. 0329B] veritatis ignorant. Nunc ad principium mundi revertamur.



[Col. 0330A] CAPUT XV. De inquinatione angelorum, et duobus generibus daemonum.

Cum ergo numerus hominum coepisset increscere, providens Deus ne fraudibus suis diabolus, cui ab initio terrae dederat potestatem, vel corrumperet homines, vel disperderet, quod in exordio fecerat, misit angelos ad tutelam cultumque generis humani: quibus quia liberum arbitrium erat datum, praecepit, ante omnia, ne, terrae contagione maculati, substantiae coelestis amitterent dignitatem. Scilicet id eos facere prohibuit, quod sciebat esse facturos, ut veniam sperare non possent. Itaque illos cum hominibus commorantes dominator ille terrae fallacissimus consuetudine [Col. 0330B] ipsa paulatim ad vitia pellexit, et mulierum congressibus inquinavit. Tum in coelum ob peccata, quibus [Col. 0331A] se immerserant, non recepti, ceciderunt in terram. Sic eos diabolus ex angelis Dei suos fecit satellites, ac ministros. Qui autem sunt ex his procreati, quia neque angeli, neque homines fuerunt, [Col. 0331A] [96Kb] sed mediam quamdam naturam gerentes (Vid. S. Aug. de Civit. Dei, lib. VIII, cap. 14), non sunt ad inferos recepti, sicut in coelum parentes eorum. Ita duo genera daemonum facta sunt, unum coeleste, alterum terrenum. Hi sunt immundi spiritus, malorum, quae geruntur, auctores, quorum idem diabolus est princeps. Unde Trismegistus illum vocat. Daemonas autem grammatici dictos aiunt, quasi , id est, peritos, ac rerum scios, hos enim putant deos esse. Sciunt illi quidem futura multa (Vid. S. Aug. de Civitate Dei, lib. IX, cap. 20), sed non omnia, quippe quibus penitus consilium Dei scire non liceat: et ideo [Col. 0331B] solent responsa in ambiguos exitus temperare. Eos poetae et sciunt esse daemonas, et loquuntur. Hesiodus ita tradit:

[Col. 0332A] ,
, , .

Quod idcirco dictum est, quoniam custodes eos humano generi Deus miserat: sed ipsi, cum sint perditores hominum, custodes tamen se videri volunt, ut ipsi colantur, et Deus non colatur. Philosophi quoque de his disserunt. Nam Plato etiam naturas eorum in Symposio exprimere conatus est. Et Socrates esse circa se assiduum daemona loquebatur, qui sibi puero adhaesisset, cujus arbitrio et nutu sua vita regeretur. Magorum quoque ars omnis ac potentia horum aspirationibus constat, a quibus invocati, visus hominum praestigiis obcaecantibus fallunt; ut non videant ea quae sunt, et videre se putent illa quae non sunt. Hi, ut dico, spiritus contaminati [Col. 0332B] ac perditi per omnem terram vagantur, et solatium perditionis suae perdendis hominibus operantur. Itaque omnia insidiis, fraudibus, dolis, erroribus complent; adhaerent enim singulis hominibus, et omnes [Col. 0333A] ostiatim domos occupant, ad sibi geniorum nomen [Col. 0333A] [285Kb] assumunt: sic enim latino sermone daemonas interpretantur. Hos in suis penetralibus consecrant: his quotidie merum profundunt; et scientes, daemonas venerantur, quasi terrestre deos, et quasi depulsores malorum, quae ipsi faciunt et irrogant. Qui quoniam sunt spiritus tenues, et incomprehensibiles, insinuant se corporibus hominum, et occulte in visceribus operati, valetudinem vitiant, morbos citant, somniis animos terrent, mentes furoribus quatiunt, ut homines his malis cogant ad eorum auxilia decurrere.



[Col. 0344A] CAPUT XVI. Daemones nihil posse in eos qui in fide solidati sunt.

Quarum omnium fallaciarum ratio expertibus veritatis obscura est. Prodesse enim eos putant, cum nocere desinunt, qui nihil aliud possunt quam nocere. Dicat fortasse aliquis, colendos esse ergo, ne noceant, siquidem possunt nocere. Nocent illi quidem, sed iis, a quibus timentur, quos manus Dei potens et excelsa non protegit, qui profani sunt a sacramento veritatis. Justos autem, id est cultores Dei, metuunt, cujus nomine adjurati de corporibus excedunt: quorum verbis, tanquam flagris verberati, non modo daemonas se esse confitentur, sed etiam nomina sua edunt, illa, quae in templis adorantur, [Col. 0335A] et quod plerumque coram cultoribus suis faciunt; [Col. 0335A] [58Kb] non utique in opprobrium religionis et honoris sui, quia nec Deo per quem adjurantur, nec justis, quorum voce torquentur, mentiri possunt. Itaque maximis, saepe ululatibus editis, verberari se et ardere, et jam jamque exire proclamant: tantum habet Dei cognitio ac justitia potestatis! Cui ergo nocere possunt, nisi iis, quos habent in sua potestate? Denique affirmat eos Hermes, qui cognoverint Deum, non tantum ab incursibus daemonum tutos esse, verum etiam ne fato quidem teneri. inquit, , . . Quid sit autem , alio loco his verbis testatur, dicens: [Col. 0336A] . Asclepius quoque auditor ejus, eamdem sententiam latius explicavit in illo sermone perfecto, quem scripsit ad regem. Uterque vero daemonas esse affirmat inimicos et vexatores hominum; quos ideo Trismegistus appellat: adeo non ignoravit ex coelestibus depravatos, terrenos esse coepisse.



CAPUT XVII. Astrologiam, aruspicinam et similes artes esse daemonum inventa.

Eorum inventa sunt astrologia, et aruspicina, et auguratio, et ipsa quae dicuntur oracula, et necromantia, et ars magica, et quiquid praeterea malorum exercent homines, vel palam, vel occulte. Quae [Col. 0337A] omnia per se falsa sunt, ut Sibylla Erythraea testatur:

. . . . . . [Col. 0337A] [29Kb] ,
.
Sed iidem ipsi auctores praesentia sua faciunt, ut vera esse credantur. Ita hominum credulitatem mentita divinitate deludunt, quod illis verum aperire non expedit. Hi sunt qui imagines, et simulacra fingere docuerunt; qui, ut hominum mentes a cultu veri Dei averterent, et fictos mortuorum regum vultus, et ornatos exquisita pulchritudine statui consecrarique fecerunt, et illorum sibi nomina, quasi personas aliquas, induerunt. Sed eos magi, et ii quos vere maleficos vulgus appellat, cum artes suas execrabiles exercent, veris suis nominibus cient, illis coelestibus, quae in litteris sanctis leguntur. Hi porro incesti [Col. 0337B] ac vagi spiritus, ut turbent omnia, et errores humanis pectoribus offundant, serunt ac miscent falsa cum veris. Ipsi enim coelestes multos esse finxerunt, unumque omnium regem Jovem; eo quod multi sunt spiritus angelorum in coelo, et unus parens ac dominus omnium Deus: sed veritatem mentitis nominibus involutam ex oculis abstulerunt.

Nam Deus, ut principio docui (Scil. lib. I, cap. 6), neque nomine, cum solus sit, eget; neque angeli, cum sint immortales, dici se deos aut patiuntur, aut [Col. 0338A] volunt: quorum unum solumque officium est, servire nutibus Dei, nec omnino quidquam nisi jussu facere. Sic enim mundum regi a Deo dicimus, ut a rectore provinciam: cujus apparitores nemo socios esse in regenda provincia dixerit, quamvis illorum ministerio res geratur. Et hi tamen possunt aliquid praeter jussa rectoris, per ipsius ignorantiam, quae est conditionis humanae. Ille autem praeses mundi, et rector universi, qui scit omnia, cujus divinis oculis nihil septum est, solus habet rerum omnium cum filio potestatem; nec est in angelis quidquam, nisi parendi necessitas. Itaque nullum sibi honorem tribui volunt, quorum omnis honor in Deo est. Illi autem, qui desciverunt a Dei ministerio, quia sunt veritatis inimici, et praevaricatores Dei, nomen sibi et cultum deorum vindicare conantur; non quo ullum [Col. 0338B] honorem desiderent (quis enim perditis honor est?), nec ut Deo noceant, cui noceri non potest: sed ut hominibus, quos nituntur a cultu et notitia verae majestatis avertere, ne immortalitatem adipisci possint, quam ipsi sua nequitia perdiderunt. Offundunt itaque tenebras, et veritatem caligine obducunt, ne dominum, ne patrem suum norint; et ut illiciant facile, in templis se occulunt, et sacrificiis omnibus praesto adsunt, eduntque saepe prodigia, quibus obstupefacti homines, fidem commodent simulacris divinitatis ac [Col. 0339A] numinis. Inde est, quod ab augure [Col. 0339A] [19Kb] lapis novacula incisus est; quod Juno Veiensis migrare se Romam velle respondit; quod Fortuna muliebris periculum denuntiavit; quod Claudiae manum navis secuta est; quod in sacrilegos et Juno nudata, et Locrensis Proserpina, et Ceres Milesia vindicavit; et Hercules de Appio, et Jupiter de Atinio, et Minerva de Caesare. Hinc, quod serpens urbem Romam pestilentia liberavit Epidauro accersitus. Nam illuc ipse in figura sua sine ulla dissimulatione perlatus est; siquidem legati ad eam rem missi, draconem secum mirae magnitudinis advexerunt.

In oraculis autem vel maxime fallunt, quorum praestigias profani a veritate intelligere non possunt: ideoque ab illis attribui putant, et imperia, et victorias, [Col. 0339B] et opes, et eventus prosperos rerum; denique ipsorum nutu saepe rempublicam periculis imminentibus liberatam: quae pericula, et responsis denuntiaverunt, et sacrificiis placati averterunt. Sed omnia ista fallaciae sunt. Nam cum dispositiones Dei praesentiant, quippe qui ministri ejus fuerunt, interponunt [Col. 0340A] se in his rebus, ut quaecumque a Deo vel facta sunt, vel fiunt, ipsi potissimum facere, aut fecisse videantur. Et quoties alicui populo vel urbi, secundum Dei statutum boni quid impendet, illi se id facturos vel prodigiis, vel somniis, vol oraculis pollicentur, si sibi templa, si honores, si sacrificia tribuantur: quibus datis, cum illud acciderit, quod necesse est, summam sibi pariunt venerationem. Hinc templa devoventur, et novae imagines consecrantur, mactantur greges hostiarum. Sed cum haec facta sunt, nihilominus tamen et vita, et salus eorum qui haec fecerint, immolantur. Quoties autem pericula impendent, ob aliquam ineptam et levem causam se profitentur iratos: sicut Juno Varroni, quod formosum puerum intensa Jovis ad excuvias tenendas [Col. 0340B] collocarat; et ob hanc causam Romanum nomen apud Cannas pene deletum est. Quod si Juno alterum Ganymedem verebatur, cur juventus Romana luit poenas? Vel si dii tantummodo duces curant, caeteram multitudinem negligunt, cur Varro solus evasit, qui [Col. 0341A] hoc fecit, et Paulus, [Col. 0341A] [14Kb] qui nihil meruit, occisus est? Videlicet nil tunc Romanis accidit

. . . . . Fatis Junonis iniquae,
cum Annibal duos exercitus populi Romani, et astu, et virtute confecit. Nam Juno audere non poterat, aut Carthaginem defendere, ubi arma ejus et currus fuit, aut Romanis nocere, quia

. . . . . Progeniem Trojano a sanguine duci
Audierat, Tyrias olim quae verteret arces.

Sed illorum sunt isti lusus, qui sub nominibus mortuorum delitescentes, viventibus plagas tendunt. Itaque sive illud periculum, quod imminet vitari potest, videri volunt id placati avertisse; sive non potest, id agunt, ut propter illorum contemptum accidisse videatur. Ita sibi apud homines, qui eos [Col. 0341B] nesciunt, auctoritatem, ac timorem pariunt. Hac versutia, et his artibus, notitiam veri ac singularis Dei apud omnes gentes inveteraverunt. Suis enim vitiis perditi, saeviunt, et grassantur, ut perdant. Idcirco etiam humanas hostias excogitaverunt ipsi hostes humani generis, ut quam multas devorarent animas.



CAPUT XVIII. De Dei patientia et ultione, daemonum cultu, et falsis religionibus.

Dicet aliquis: Cur Ergo Deus haec fieri patitur, nec tam malis succurrit erroribus? Ut mala cum bonis pugnent; ut vitia sint adversa virtutibus; ut habeat alios, quos puniat; alios, quos honoret. Ultimis enim temporibus statuit de vivis ac mortuis [Col. 0341C] judicare: de quo judicio mihi erit in ultimo libro [Col. 0342A] disputatio. Differt ergo, donec veniat temporum finis, quo effundat iram suam in potestate ac virtute coelesti, sicut

. . . . . . Vatum praedicta piorum
Terribili monitu horrificant.
Nunc autem patitur homines errare, -et adversum se quoque impios esse, ipse justus, et mitis, et patiens. Nec enim fieri potest, ut non is, in quo perfecta sit virtus, sit etiam perfecta patientia. Unde quidam putant, ne irasci quidem Deum omnino, quod affectibus, qui sunt perturbationes animi, subjectus non sit; quia fragile est omne animal quod afficitur et commovetur. Quae persuasio veritatem, atque religionem funditus tollit. Sed seponatur interim locus hic nobis de ira Dei disserendi, quod et [Col. 0342B] uberior est materia, et opere proprio (Scil lib. deIra Dei) latius exequenda. Illos ergo nequissimos spiritus quisquis veneratus fuerit, et secutus, neque coelo, neque luce potietur, quae sunt Dei: sed in illa decidet, quae in distributione rerum attributa esse ipsi malorum principii disputavimus; in tenebras scilicet, et inferos, et suplicium sempiternum.

Docui religiones deorum triplici modo vanas esse: uno, quod simulacra ista, quae coluntur, effigies sint hominum mortuorum; esse autem perversum et incongruens, ut simulacrum hominis a simulacro Dei colatur: colit enim quod est deterius et imbecillius; tum inexpiabile facinus esse, deserere viventem, ut defunctorum monimentis servias, qui nec vitam, nec lucem dare cuiquam possunt, qua ipsi carent; nec esse [Col. 0342C] alium quemquam Deum, praeter unum, cujus judicio [Col. 0343A] ac potestati omnis anima subjecta sit. Altero, [Col. 0343A] [18Kb] quod ipsae imagines sacrae, quibus inanissimi homines serviunt, omni sensu carent, quoniam terra sint. Quis autem non intelligat, nefas esse rectum animal curvari, ut adoret terram? quae idcirco pedibus nostris subjecta est, ut calcanda nobis, non adoranda sit, qui sumus ideo excitati ex ea, statumque sublimem praeter caeteras animantes accepimus, ut non revolvamur deorsum, nec hunc coelestem vultum projiciamus ad terram; sed oculos eo dirigamus, quo illos naturae suae conditio dixerit, nihilque aliud adoremus, nihil colamus, nisi solius artificis parentisque nostri unicum numen: qui propterea hominem rigidum figuravit, ut sciamus, nos ad superna et coelestia provocari. Tertio, quod spiritus, qui praesunt ipsis [Col. 0343B] religionibus, condemnati et abjecti a Deo, per terram volutentur: qui non tantum nihil praestare cultoribus suis possint, quoniam rerum potestas penes unum est, verum etiam mortiferis eos illecebris et erroribus perdant; quoniam hoc illis quotidianum sit opus, tenebras hominibus obducere, ne quaeratur ab illis verus Deus. Non igitur colendi sunt, quia sententiae Dei subjacent. Est enim piaculum maximum, addicere se potestati eorum, quibus, si justitiam sequare, potentior esse possis, et eos adjuratione divini nominis expellere, ac fugare. Quod si apparet, religiones istas tot modis esse vanas, quibus docui, manifestum est [Col. 0344A] eos qui vel mortuis supplicant, vel terram venerantur, vel spiritibus impuris animas suas mancipant, rationem hominum non tenere, eosque impietatis ac sceleris sui supplicia pensuros, qui rebelles adversus parentem generis humani Deum, susceptis inexpiabilibus sacris fas omne violaverint.



CAPUT XIX. De simulacrum et terrenarum rerum cultu.

Quicumque igitur sacramentum hominis tueri, rationemque naturae suae nititur obtinere, ipse se ab humo suscitet, et erecta mente oculos suos tendat in coelum: non sub pedibus quaerat Deum, nec a vestigiis suis eruat quod adoret (quia quidquid homini subjacet, infra hominem sit necesse est); sed [Col. 0344B] quaerat in sublimi, quaerat in summo; quia nihil potest homine majus esse, nisi quod fuerit supra hominem; Deus autem major est homine; supra ergo, non infra est, nec in ima potius, sed in summa regione quaerendus est. Quare non est dubium quin religio nulla sit, ubicumque simulacrum est. Nam si religio ex divinis rebus est, divini autem nihil est, nisi in coelestibus rebus; carent ergo religione simulacra, quia nihil potest esse coeleste in ea re, quae fit ex terra. Quod quidem de nomine ipso apparere sapienti potest. Quidquid enim simulatur, id falsum sit necesse est; nec potest unquam veri nomen accipere, [Col. 0345A] quod veritatem fuco et imitatione mentitur. Si autem omnis imitatio, non res potissimum seria, sed quasi ludus ac jocus est, [Col. 0345A] [4Kb] non religio in simulacris, sed mimus religionis est. Praeferendum est igitur verum omnibus falsis: calcanda terrena, ut coelestia consequamur. Ita enim res se habet, ut quisquis animam suam, cujus origo de coelo est, ad inferna et ima prostraverit, eo cadat quo se ipse dejecerit. Ideoque oportet rationis, ac status sui memorem, non nisi ad superna niti semper, ac tendere. Quod qui fecerit, hic plane sapiens, hic justus, hic homo, hic denique coelo dignus judicabitur; quem suns parens non humilem, nec ad terram more quadrupedum abjectum, sed stantem potius, ac rectum, sicut eum fecit, agnoverit.



CAPUT XX. [Col. 0345B] De philosophis, deque veritate.

Peracta est igitur (ni fallor) magna et difficilis [Col. 0346A] suscepti operis portio; et majestate coelesti suggerente nobis dicendi facultatem, inveteratos depulimus errores. Nunc vero major nobis, ac difficilior cum philosophis proposita luctatio est: quorum summa doctrina et eloquentia, quasi moles aliqua mihi opponitur. Nam ut illic (id est, in secundo libro) multitudine, ac prope consensu omnium gentium premebamur; ita hic auctoritate praestantium omni genere laudis virorum. Quis autem nesciat, plus esse momenti in paucioribus doctis, quam in pluribus imperitis? Sed non est desperandum, istos quoque de sententia, Deo ac veritate ducibus, posse depelli: nec tam pertinaces fore arbitror, ut clarissimum solem sanis ac patentibus oculis videre se negent. Modo illud verum sit, quod ipsi solent profiteri, studio investigandae veritatis se teneri, efficiam [Col. 0346B] profecto, ut quaesitam veritatem diu, et aliquando inventam esse credant, et humanis ingeniis inveniri non potuisse fateantur.



[LIBER TERTIUS LACTANTII.]




[Col. 0345]
ANALYSIS LIBRI TERTII LACTANTII. VANITAS PHILOSOPHIAE ET PHILOSOPHORUM.

[Col. 0345C] Partes hujus libri tres sunt: Prima de philosophia, secunda de philosophorum vanitate, tertia rursum philosophiam non esse sapientiam demonstrat.

In exordio optat sibi Tullianam eloquentiam ad demonstrandam philosophiae vanitatem, quam philosophiam inanem et falsam esse, his argumentis ostendit.---I. Philosophia est studium sapientiae; ergo non est sapientia.---II. Illo studio ad sapientiam non pervenitur, ergo ne quidem sapientiae studiosi sunt [Col. 0346C] philosophi (Cap. 2).---III. In philosophia, neque scientia est, neque opinatio; ergo non est sapientia: non illa, quia Socrates et Academici eam sustulerunt; non haec, quia Zenon et Stoici eam repudiarunt (Cap. 4).---IV. Philosophia seipsam conficit. Nam singulae sectae multarum sectarum judicio stultitiae convincuntur; omnes igitur vanae sunt et inanes (Cap. 4).---V. Aut est naturae scientia, aut non est, ut vult Arcesilas. Non illud, quia nulla potest esse in homin [Col. 0347A] interna et propria scientia, ob fragilitatem conditionis humanae; non hoc, quia multa sunt, quae natura ipsa nos scire, et usus frequens et vitae necessitas cogit. Ergo utrumque philosophiae genus corruit: vetus, quod sibi scientiam vendicat, et novum, quod eam distrahit (Cap. 5).---Hoc loco corrigit philosophos in physicis. »Academici, inquit, ex rebus paucis obscuris argumentati sunt, nullam esse scientiam: Physicis ex quibusdam apertis et claris omnia sciri posse. Recte quidem coarguit arrogantiam philosophorum Arcesilas; sed addere exceptionem debuit, et dicere: causas rationesque duntaxat rerum naturalium, quia sunt abditae, nesciri posse, quia nullus doceat; nec quaeri oportere, quia inveniri non possunt« (Cap. 6).---VI. In ethicis de summo bono dissentiunt philosophi. Hic recitat sententias varias philosophorum de summo bono (Cap. 7), quas refutat (Cap. 8 et 9); ipse summum bonum in sola religione ponit (Cap. 10), ostendens potuisse philosophos summum bonum deductione reperire, quod non sit voluptas, divitiae, [Col. 0347B] regnum, virtus, sed immortalitas; unde concludit philosophiam ethicam esse vanam (Cap. 11 et 12).---VII. Logicam et physicam non pertinere ad recte vivendum; ergo sic totam philosophiam esse inanem. Qua occasione refellit commendationem philosophiae Ciceronis (Cap. 13 et 14), et definitionem philosophiae Senecae, qui dixit, philosophiam esse rationem recte vivendi (Cap. 15).---VIII. E philosophia non utilitas quaeritur, sed oblectatio; ergo abjicienda est.---IX. Philosophiae principium et origo apparet; ergo non est sapientia (Cap. 16).

Parte secunda, philosophos ipsos in magna vanitate versari ait, idque probat:---a placitis Epicuri; quod nulla sit providentia, quod animae sint mortales, etc. (Cap. 17);---a placitis Stoicorum et Pythaograe, [Col. 0347C] de migratione animarum de corpore in alia [Col. 0348A] corpora, de mortis bono, de vitae malo; in primisque gratiarum actione Platonis, qui se gratias naturae dixerit agere, et quod homo natus esset, potius quam mutum animal, et quod masculus potius quam foemina, quod Graecus, quam barbarus, quod Atheniensis et quod temporibus Socratis (Cap. 18); quam gratiarum actionem mirifice exagitat Lactantius (Cap. 19, 20, 21);---a minorum philosophorum factis et dictis variis: quod Democritus agros suos pascua publica fieri sit passus; quod Zenon peccata paria faciat, misericordiam inter vitia ponat; quod Xenophanes credidit dicentibus orbem lunae 22 partibus majorem essequam terram (Cap. 22);---ab iis, qui antipodes inducunt, id est, homines, quorum vestigia sint superiora, quam capita (Cap. 23).

Parte tertia rursum probat, philosophiam non esse sapientiam, quia:---ab aliquibus tantum ad philosophos restringitur;---et Stoici et Epicurei omnes admiserunt; tamen non potuerunt efficere quod voluerunt (Cap. 24);---non potest efficere, quod efficit [Col. 0348B] vera religio, ex iracundo placidum, ex avaro liberalem, ex crudeli clementem;---sapientia philosophorum, ut plurimum efficiat, non exscindit vitia, sed abscondit. Pauca vero Dei praecepta sic totum hominem immutant et exploso vetere novum reddunt, ut non cognoscas eumdem esse (Cap. 25, 26);---philosophi ipsi fatentur se esse insipientes: Empedocles, Anaxagoras, Democritus, Socrates (Cap. 27);---ex mera insipientia et ignoratione veri Dei, nomen Naturae et Fortunae invenerunt (Cap. 27); cum tamen fortuna per se nihil sit, sed tantum accidentium rerum subitus ac inopinatus eventus (Cap. 28).

Sequitur conclusio libri. Una est igitur spes hominis, una salus in hac doctrina, quam nos defendimus, posita. Omnis sapientia hominis in hoc uno [Col. 0348C] est, ut Deum cognoscat et colat.




[Col. 0347C]
LIBER TERTIUS. DE FALSA SAPIENTIA PHILOSOPHORUM. [2Kb]



CAPUT PRIMUM. Veritatis collatio cum eloquentia; cur eam non sunt assecuti philosophi: de stylo simplici Scripturarum.

Vellem mihi, quando veritas in obscuro latere adhuc existimatur, vel errore atque imperitia vulgi, variis et ineptis superstitionibus servientis, vel philosophis pravitate ingeniorum turbantibus eam potius quam illustrantibus, etsi non qualis in Marco Tullio [Col. 0347D] fuit, quia praecipua et admirabilis fuit, aliquam tamen proximam eloquentiae contingere facultatem; ut [Col. 0348C] quantum veritas vi sua propria valet, tantum ingenii quoque viribus nixa, exereret se aliquando, et discussis convictisque tam publicis, quam eorum, qui sapientes putantur erroribus, humano generi clarissimum lumen inferret. Quod quidem duabus ex causis fieri vellem: vel quod magis possent credere homines ornatae veritati, qui etiam mendacio credunt, capti orationis ornatu, lenocinioque verborum; vel certe, ut ipsi philosophi suis armis potissimum, quibus [Col. 0348D] placere sibi et confidere solent, opprimerentur a nobis.

[Col. 0349A] Sed quoniam Deus hanc voluit rei esse naturam, ut simplex [Col. 0349A] [6Kb] et nuda veritas esset luculentior, quia satis ornata per se est, ideoque ornamentis extrinsecus additis fucata corrumpitur, mendacium vero specie placeret aliena, quia per se corruptum vanescit ac diffluit, nisi ornatu aliunde quaesito circumlitum fuerit ac politum: aequo animo fero, ingenium mihi mediocre fuisse concessum. Verum ego non eloquentiae, sed veritatis fiducia suscepi hoc opus, fortasse majus quam ut possit meis viribus sustineri: quod tamen, etiamsi ego defecerim, Deo (cujus est hoc munus) adjuvante, veritas ipsa complebit. Etenim cum sciam maximos quoque oratores a causidicis mediocribus saepe victos, quod tanta est potentia veritatis, ut seipsam, quamvis in rebus exiguis, sua claritate defendat: [Col. 0349B] cur hanc ego in maxima causa, ab ingeniosis quidem illis ac disertis viris, sed tamen falsa dicentibus, oppressum iri putem? ac non illa, si minus oratione nostra, quae de tenui fonte admodum exilis emanat, lumine tamen suo clara et illustris appareat? Nec si philosophi doctrina litterarum mirabiles extiterunt, ego etiam illis scientiam veri cognitionemque concesserim, quam nemo cogitando, aut disputando assequi potest. Ne que ego nunc reprehendo [Col. 0350A] eorum studium, qui veritatem scire voluerunt, quia naturam hominis Deus veri adipiscendi cupientissimam fecit: sed id arguo, id revinco, quod honestam illorum et optimam voluntatem non sit secutus effectus; quia neque quid esset verum ipsum sciebant, neque quomodo, aut ubi, aut qua mente quaerendum. Ita dum succurrere humanis erroribus cupiunt, ipsi se in plagas, et errores maximos induxerunt. Ad hoc igitur me opus coarguendi philosophiam, susceptae materiae ordo ipse deduxit.

Nam cum error omnis, aut ex religione falsa oriatur, aut ex sapientia, in eo convincendo necesse est utrumque subvertere. Cum enim sit nobis divinis litteris traditum, cogitationes philosophorum stultas esse, id ipsum re et argumentis docendum est: ne [Col. 0350B] quis honesto sapientiae nomine inductus, aut inanis eloquentiae splendore deceptus, humanis malit quam divinis credere; quae quidem tradita sunt breviter ac nude. Nec enim decebat aliter, ut cum Deus ad hominem loqueretur, argumentis assereret suas voces, tanquam fides ei non haberetur: sed, ut oportuit, est locutus, quasi rerum omnium maximus judex, cujus est non argumentari, sed pronuntiare. Verum ipse, ut Deus. Nos autem, cum ad res singulas [Col. 0351A] testimonia divinae vocis habeamus, profecto monstrabimus, [Col. 0351A] [49Kb] quanto certioribus argumentis possint vera defendi, cum etiam falso sic defendantur, ut vera soleant videri. Quare non est, quod philosophis tantum honoris habeamus, aut eorum eloquentiam pertimescamus. Loqui enim bene potuerunt, ut homines eruditi, vere autem loqui, nullo modo, quia veritatem non didicerant ab eo, qui ejus potens esset. Nec sane magnum aliquid efficiemus, quod illos ignorantiae redarguemus, quam ipsi saepissime confitentur in eo solo, quoniam his non creditur, in quo solo credi debuit; conabor ostendere, nunquam illos tam veridicos fuisse, quam cum sententiam de sua ignoratione dixerunt.



[Col. 0351B] CAPUT II. De philosophia, et quam inanis fuerit ejus in exponenda veritate occupatio.

Nunc quoniam duobus prioribus libris religionum falsitas demonstrata est, nec non origo ipsa totius erroris exposita: hujus libri munus est philosophiam quoque ostendere, quam inanis et falsa sit; ut, omni errore sublato, veritas patefacta clarescat. Ordiamur itaque a communi philosophiae nomine, ut ipso capite [Col. 0352A] destructo, facilior nobis aditus pateat ad excidendum omne corpus: si tamen potest corpus vocari, cujus partes ac membra discordent, nec ulla compage inter se cohaereant, sed quasi disjecta et dissipata, palpitare potius, quam vivere videantur. Philosophia est (ut nomen indicat, ipsique definiunt) studium sapientiae. Unde igitur probem magis philosophiam non esse sapientiam, quam ex ipsius nominis significatione? Qui enim sapientiae studet, utique nondum sapit, sed ut sapere possit studet. In caeteris artibus, studium quid efficiat, et quo tendat, apparet. Quas cum discendo aliquis assecutus est, jam non studiosus artificii, sed artifex nominatur. At enim verecundiae causa studiosos se sapientiae, non sapientes vocaverunt. Immo vero Pythagoras, qui hoc primus [Col. 0352B] nomen invenit, cum paulo plus saperet, quam illi priores, qui se sapientes putaverunt, intellexit nullo humano studio posse ad sapientiam perveniri, et ideo non oportere, incomprehensae atque imperfectae rei perfectum nomen imponi. Itaque cum ab eo quaereretur, quemnam se profiteretur, respondit: philosophum, id est, quaesitorem sapientiae. Si ergo philosophia sapientiam quaerit, nec ipsa sapientia est; quia necesse est aliud esse, quod quaerit; aliud, [Col. 0353A] quod quaeritur: nec quaesitio ipsa recta est, [Col. 0353A] [115Kb] quia nihil potest invenire.

Ego vero ne studiosos quidem sapientiae philosophos esse concesserim, quia illo studio ad sapientiam non pervenitur. Nam si facultas inveniendae veritatis huic studio subjaceret, et si esset id studium tamquam iter ad sapientiam, aliquando esset inventa. Cum vero tot temporibus, tot ingeniis in ejus inquisitione contritis non sit comprehensa, apparet nullam esse ibi sapientiam. Non ergo sapientiae student, qui philosophantur: sed ipsi studere se putant; quia illud quod quaerunt, ubi, aut quale sit nesciunt. Sive ergo sapientiae student, sive non student, sapientes non sunt; quia nunquam reperiri potest, quod aut non recte quaeritur, aut omnino non quaeritur. Videamus tamen id [Col. 0353B] ipsum, possit ne hoc studio reperiri aliquid, an nihil.



[Col. 0354A] CAPUT III. Philosophia quibus rebus constet; et quis fuerit Academicae sectae auctor primarius.

Duabus rebus videtur philosophia constare, scientia et opinatione, nec ulla alia re. Scientia ab ingenio venire non potest, ne cogitatione comprehendi; quia in seipso habere propriam scientiam, non hominis, sed Dei est. Mortalis autem natura non capit scientiam, nisi quae veniat extrinsecus. Idcirco enim oculos, et aures, et caeteros sensus patefecit in corpore divina solertia, ut per eos aditus scientia permanaret ad mentem. Nam causas naturalium rerum disquirere, aut scire velle: sol utrumne tantus, quantus videtur, an multis partibus major sit, quam omnis [Col. 0354B] haec terra; item, luna globosa sit, an concava; et stellae utrumne adhaereant coelo, an per aerem libero [Col. 0355A] cursu ferantur; coelum ipsum qua magnitudine, qua materia constet, utrum quietum sit et immobile, an incredibili celeritate volvatur; quanta sit terrae crassitudo, [Col. 0355A] [4Kb] aut quibus fundamentis librata et suspensa sit. Haec, inquam, disputando, et conjecturis velle comprehendere, tale est profecto, quale si disserere velimus, qualem esse arbitremur cujuspiam remotissimae gentis urbem, quam nunquam vidimus, cujusque nihil aliud quam nomen audivimus. Si nobis in ea re scientiam vindicemus, quae non potest sciri, nonne insanire videamur, qui id affirmare audeamus, in quo revinci possimus? Quanto magis, qui naturalia, quae sciri ab homine non possunt, scire se putant, furiosi dementesque sunt judicandi. Recte ergo Socrates, et eum secuti Academici scientiam [Col. 0355B] sustulerunt, quae non disputantis, sed divinantis est. Superest, ut opinatio in philosophia sola sit. Nam unde abest scientia, id totum possidet opinatio. Id enim opinatur quisque, quod nescit. Illi autem, qui de rebus naturalibus disputant, opinantur ita esse, ut disputant. Nesciunt igitur veritatem; quoniam scientia, certi est, opinatio, incerti.

Redeamus ad illud superius exemplum. Age, opinemur de statu et qualitate urbis illius, quae nobis rebus omnibus praeter nomen ignota est. Verisimile est, in plano sitam, lapideis moenibus, aedificiis sublimibus, viis pluribus, magnificis ornatisque delubris. Describamus, si placet, mores habitumque civium. [Col. 0355C] Sed cum haec dixerimus, alius contraria disputabit; [Col. 0356A] et cum hic quoque peroraverit, surget et tertius, et alii deinceps, et opiniabuntur multo disparia, quam nos sumus opinati. Quid ergo erit ex omnibus verius? fortasse nihil. At omnia sunt dicta, quae in rerum naturam cadunt; ut necesse sit aliquid eorum esse verum. At nescietur, quis verum dixerit. Potest fieri, ut omnes ex parte aliqua erraverint, ex parte attigerint veritatem. Stulti ergo sumus, si hoc disputatione quaeramus; potest enim supervenire aliquis, qui opiniones nostras derideat, nosque pro insanis habeat, qui velimus id, quod nescimus, quale sit, opinari. Verum non opus est longe posita conquirere, unde nemo fortasse veniat, qui nos redarguat. Age, opinemur, quid nunc in foro geratur, quid in curia; longum est id quoque: dicamus, [Col. 0356B] interposito uno pariete quid fiat; nemo potest id scire, nisi qui audiverit, aut viderit. Nullus igitur audet id dicere, quia statim non verbis, sed re ipsa praesenti refutabitur. Atqui hoc idem faciunt philosophi, qui disputant in coelo quid agatur: sed eo se id impune facere arbitrantur, quia nullus existit, qui errores eorum coarguat. Quod si existimarent descensurum esse aliquem, qui eos delirare ac mentiri doceret, nunquam quidquam de iis rebus. quas scire non possunt, disputarent. Nec tamen ideo felicior putanda est eorum impudentia et audacia, quia non redarguuntur: redarguit enim Deus, cui soli veritas nota est, licet connivere videatur, eamque hominum sapientiam pro summa stultitia computat.



[Col. 0357A] CAPUT IV. Scientiam a Socrate, opinationem a Zenone esse sublatam.

Recte igitur Zeno ac Stoici opinationem repudiarunt. Opinari enim te scire, [Col. 0357A] [22Kb] quod nescias, non est sapientis, sed temerarii potius, ac stulti. Ergo si neque sciri quidquam potest, ut Socrates docuit, nec opinari oportet ut Zeno, tota philosophia sublata est. Quid, quod non tantum ab his duobus evertitur, qui philosophiae principes fuerunt, sed ab omnibus; ut jam videatur, jampridem suis armis esse confecta. In multas sectas philosophia divisa est; et omnes varia sentiunt. In qua ponimus veritatem? in omnibus certe non potest. Designemus quamlibet: nempe [Col. 0357B] in caeteris omnibus sapientia non erit. Transeamus ad singulas: eodem modo, quidquid uni dabimus, caeteris auferemus. Unaquaeque enim secta omnes alias evertit, ut se suaque confirmet; nec ulli alteri sapere concedit, ne se desipere fateatur: sed sicut alias tollit, sic ipsa quoque ab aliis tollitur omnibus. Nihilominus enim philosophi sunt, qui eam stultitiae accusant. Quamcumque laudaveris, veramque dixeris, a philosophis vituperatur, ut falsa. Credemusne igitur uni sese suamque doctrinam laudanti, an multis unius alterius ignorantiam culpantibus? Rectius sit necesse est, quod plurimi sentiunt, quam quod unus. Nemo enim potest de se recte judicare, quod nobilis poeta testatur. Ita enim comparatam [Col. 0357C] esse hominum naturam omnium, aliena ut melius videant, et dijudicent quam sua. Cum igitur omnia [Col. 0358A] incerta sint, aut omnibus credendum est, aut nemini: si nemini, sapientes ergo non sunt, quia singuli diversa affirmantes, sapientes esse se putant: si omnibus, aeque non sunt sapientes, quia singuli ab omnibus esse negantur sapientes. Pereunt igitur universi hoc modo, et tanquam sparti illi poetarum, sic se invicem jugulant, ut nemo ex omnibus restet: quod eo fit, quia gladium habent, scutum non habent.

Si ergo singulae sectae multarum sectarum judicio stultitiae convincuntur, omnes igitur vanae, atque inanes reperiuntur: ita seipsam philosophia consumit, et conficit. Quod cum intelligeret Arcesilas Academiae conditor, reprehensiones omnium inter se collegit, confessionemque ignorantiae clarorum philosophorum, [Col. 0358B] armavitque se adversus omnes. Ita constituit novam non philosophandi philosophiam. Eo igitur auctore, duo philosophiae genera esse coeperunt: unum, illud vetus, quod scientiam sibi vendicat; alterum, novum repugnans, quod eam detrahit. In his duobus generibus video dissidium, et quasi civile bellum. Sapientiam, quae detrahi non potest, in qua parte ponemus? Si natura rerum sciri potest, haec tironum caterva interibit; si non potest, veterani conficientur: si pares fuerint, nihilominus peribit dux omnium philosophia, quia detracta est; nihil enim potest sine interitu sibi esse contrarium. Si autem, ut docui, nulla potest esse in homine interna et propria scientia, ob fragilitatem conditionis humanae, [Col. 0358C] Arcesilae manus vincit. Sed ne ipsa quidem stabit, quia non potest omnino nihil sciri.



[Col. 0359A] CAPUT V. Multarum rerum scientiam esse necessariam.

Sunt enim multa, quae natura ipsa nos scire, et usus frequens, et vitae necessitas cogit. Itaque pereundum est, nisi scias, quae ad vitam sunt utilia, ut appetas, quae periculosa, ut fugias et vites. Praeterea multa sunt, quae usus invenit. Nam solis ac lunae varii cursus, et meatus siderum, et ratio temporum deprehensa est, et natura corporum a medicis, herbarumque vires, [Col. 0359A] [4Kb] et ab agricolis natura terrarum, nec non imbrium futurorum, ac tempestatum signa collecta sunt. Nulla denique ars est, quae non scientia constet. Debuit ergo Arcesilas, si quid [Col. 0359B] saperet, distinguere, quae sciri possent, quaeve nesciri. Sed si id fecisset, ipse se in populum redegisset. Nam vulgus interdum plus sapit; quia tantum, quantum opus est sapit. A quo si quaeras, utrum sciat aliquid, an nihil, dicet se scire, quae sciat, fatebitur se nescire, quae nesciat. Recte ergo aliorum sustulit disciplinas, sed non recte fundavit suam. Ignoratio enim rerum omnium non potest esse sapientia, cujus est scire proprium. Ita cum philosophos expugnaverit, ac docuerit eos nihil scire, ipse quoque nomen philosophi perdidit; quia doctrina ejus est nihil scire. Nam qui alios reprehendit, quod nesciant, ipse debet sciens esse. Cum autem nihil sciat, quae perversitas, quaeve insolentia est, ob id ipsum se philosophum constituere, propter quod caeteros tollat? Possunt enim sic respondere: Si nihil [Col. 0359C] nos scire convincis, et ideo non esse sapientes, quia nihil sciamus; ergone tu quidem es sapiens, quia te quoque confiteris nihil scire? Quid ergo promovit Arcesilas, nisi quod confectis omnibus philosophis, seipsum quoque eodem mucrone transfixit?



[Col. 0360A] CAPUT VI. De sapientia, et Academicis et Physicis.

Nusquam ne igitur sapientia est? Immo vero inter ipsos fuit: sed nemo vidit. Alii putaverunt, sciri posse omnia; hi sapientes utique non fuerunt; alii nihil, ne hi quidem sapientes fuerunt; illi, quia plus homini dederunt; hi, quia minus: utrisque in utramque partem modus defuit. Ubi ergo sapientia est? Ut neque te omnia scire putes, quod Dei est, neque omnia nescire, quod pecudis. Est enim aliquod medium, quod sit hominis, id est scientia cum ignoratione conjuncta et temperata. Scientia in nobis ab animo est, qui oritur e coelo; ignoratio a corpore, quod est e terra: unde nobis et cum Deo, [Col. 0360B] et cum animalibus est aliqua communitas. Ita quoniam ex his duobos constamus elementis, quorum alterum luce praeditum est, alterum tenebris; pars nobis data est scientiae, pars ignorantiae. Per hunc quasi pontem transire sine cadendi periculo licet; nam illi omnes, qui se in alteram partem inclinaverunt, aut dextro, aut sinistro versus ceciderunt. Utraque autem pars quomodo erraverit, dicam. Academici contra Physicos ex rebus obscuris argumentati sunt, nullam esse scientiam, et exemplis paucarum rerum incomprehensibilium contenti, amplexi sunt ignorantiam; tanquam scientiam totam sustulissent, quia in parte sustulerant. Physici contra ex iis, quae aperta sunt, argumentum trahebant, omnia sciri posse, contentique perspicuis, retinebant scientiam; [Col. 0360C] tanquam totam defendissent, quia ex parte defenderant. Itaque neque hi clara, neque illi obscura viderunt: sed utrique, dum solam scientiam consertis manibus vel retinent, vel eripiunt, non viderunt, in medio constitutam fore, quae illos ad sapientiam transmitteret.

[Col. 0361A] Verum Arcesilas ignorantiae magister, cum Zenoni obtrectaret principi Stoicorum, ut totam philosophiam everteret, auctore Socrate, [Col. 0361A] [20Kb] suscepit hanc sententiam, ut affirmaret nihil sciri posse. Itaque coarguit existimationem philosophorum, qui putassent ingeniis suis erutam esse, atque inventam veritatem: videlicet, quia mortalis fuerat illa sapientia, paucisque ante temporibus instituta, ad summum jam incrementum pervenerat, ut jam necessario consenesceret, ac periret, repente extitit Academia, tanquam senectus philosophiae, quae illam conficeret jam deflorescentem. Recteque vidit Arcesilas, arrogantes, vel potius stultos esse, qui putent, scientiam veritatis conjectura posse comprehendi. Sed tamen falsa dicentem redarguere non potest, nisi qui scierit ante, quid sit verum: quod Arcesilas [Col. 0361B] veritate non cognita facere conatus, introduxit genus philosophiae quod latine instabile, sive inconstans possumus dicere. Ut enim nihil sciendum sit, aliquid sciri necesse est. Nam si omnino nihil scias, id ipsum, nihil sciri posse, tolletur. Itaque qui velut sententiae loco pronuntiat, nihil sciri, tanquam praeceptum profitetur et cognitum, ergo aliquid sciri potest.

Huic simile est illud, quod in scholis proponi solet in asystati generis exemplum; somniasse quemdam, ne somniis crederet. Si enim crediderit, tum sequitur ut credendum non sit. Si autem non crediderit, tunc sequitur ut credendum sit. Ita si nihil sciri potest, necesse est, id ipsum sciri, quod nihil sciatur. Si autem scitur, posse nihil sciri, falsum est ergo, [Col. 0361C] quod dicitur, nihil posse sciri. Sic inducitur dogma sibi ipsi repugnans, seque dissolvens. Sed homo [Col. 0362A] versutus, caeteris philosophis voluit scientiam eripere, ut eam domi absconderet. Nam sibi illam profecto non adimit, qui aliquid affirmat, ut caeteris adimat: sed nihil agit; apparet enim, ac furem suum prodit. Quanto faceret sapientius ac verius, si exceptione facta, diceret, causas rationesque duntaxat rerum coelestium, seu naturalium, quia sunt abditae, nec sciri posse, quia nullus doceat, nec quaeri oportere, quia inveniri quaerendo non possunt. Qua exceptione interposita, et physicos admonuisset, ne quaererent ea quae modum excederent cogitationis humanae; et seipsum calumniae invidia liberasset; et nobis certe dedisset aliquid, quod sequeremur. Nunc autem cum ab illis sequendis nos retraxerit, ne velimus plus scire, quam possumus, non minus a se quoque ipso retraxit. Quis enim velit laborare, ne quidquam sciat? [Col. 0362B] aut ejusmodi suscipere doctrinam, ut etiam communem scientiam perdat? Quae si doctrina est, scientia constet necesse est; si non est, quis tam stultus est, ut discendum id putet, in quo aut nihil discitur aut etiam dediscitur? Quare si neque omnia sciri possunt, quod physici putaverunt, neque nihil, quod Academici, philosophia omnis extincta est.



CAPUT VII. De philosophia ethica et summo bono.

Transeamus nunc ad alteram philosophiae partem, quam ipsi moralem vocant, in qua totius philosophiae ratio continetur; si quidem in illa physica sola oblectatio est, in hac etiam utilitas. Et quoniam in disponendo vitae statu, formandisque moribus, periculo majori peccatur, majorem diligentiam necesse est [Col. 0362C] adhiberi, ut sciamus quomodo nos oporteat vivere. Illic enim potest venia concedi; quia sive aliquid [Col. 0363A] dicunt, nihil prosunt, sive delirant, nihil nocent. Hic vero nullus dissidio, nullus errori est locus. Unum sentire omnes oportet, ipsamque philosophiam uno quasi ore praecipere; quia si quid fuerit erratum, vita omnis evertitur. In illa priori parte ut periculi minus, ita plus difficultatis est; quod obscura rerum ratio cogit diversa et varia sentire. Hic ut periculi plus, ita minus dificultatis; quod ipse usus rerum et quotidiana experimenta possunt docere, quid sit verius, et melius. Videamus ergo, utrumne consentiant, aut quid nobis afferant, quo rectius vita degatur. Non necesse est omnia circuire. unum eligamus, ac potissimum, quod est summum [Col. 0363A] [40Kb] ac [Col. 0364A] principale, in quo totius sapentiae cardo versatur. Epicurus summum bonum in voluptate animi esse censet; Aristippus in voluptate corporis; Callipho et Dinomachus honestatem cum voluptate junxerunt; Diodorus cum privatione doloris. Summum bonum posuit Hieronymus in non dolendo; peripatetici autem in bonis animi, et corporis, et fortunae. Herilli summum bonum est scientia; Zenonis, cum natura congruenter vivere: quorumdam stoicorum, virtutem sequi; Aristoteles in honestate ac virtute summum bonum collocavit. Hae sunt fere omnium sententiae. In tanta diversitate, quem sequimur? cui credimus? Par est in omnibus auctoritas. Si eligere possumus [Col. 0365A] quod est melius, jam non est philosophia nobis necessaria, quia sapientes jam sumus, qui de sapientium sententiis judicemus. Cum vero discendae sapientiae causa veniamus, [Col. 0365A] [5Kb] qui possumus judicare, qui nondum sapere coeperimus? maxime cum praesto adsit academicus, qui nos pallio retrahat, ac vetet cuiquam credere, nec tamen afferat ipse quod sequamur.



CAPUT VIII. De summo bono, et animi corporisque voluptatibus et virtute.

Quid ergo superest, nisi ut, omissis litigatoribus furiosis ac pertinacibus, veniamus ad judicem illum, [Col. 0365B] scilicet datorem simplicis et quietae sapientiae? Quae non tantum formare nos, ac inducere in viam possit, verum etiam de controversiis istorum ferre sententiam. Haec nos docet, quid sit hominis verum ac summum bonum: de quo priusquam dicere incipio, illae omnes sententiae sunt refellendae, ut appareat neminem illorum fuisse sapientem. Cum de officio hominis agatur, oportet summum summi animalis bonum in eo constitui, quod commune cum caeteris animalibus esse non possit. Sed ut feris dentes, armentis cornua, volucribus pennae, propria sunt: sic homini aliquid suum debet adscribi, sine quo rationem suae conditionis amittat. Nam quod vivendi aut generandi causa datum est omnibus, est quidem bonum naturale; summum tamen non est, nisi quod [Col. 0365C] est unicuique generi proprium. Sapiens ergo non [Col. 0366A] fuit qui summum bonum credidit animi voluptatem, quoniam illa sive securitas, sive gaudium est, communis est omnibus. Aristippo ne respondendum quidem duco, quem semper in corporis voluptates ruentem, nihilque aliud quam ventri et Veneri servientem, nemini dubium est hominem non fuisse; sic enim vixit, ut nihil inter eum pecudemque distaret, nisi unum, quod loquebatur. Quod si asino, aut cani, aut sui facultas loquendi tribuatur, quaerasque ab his, quid sibi velint, cum feminas tam rabide consectantur, ut vix divelli queant, cibos etiam, potumque negligant? cur aut alios mares violenter abigant, aut ne victi quidem absistant, sed a fortioribus saepe contriti, eo magis insectentur? cur nec imbres, nec frigora pertimescant, laborem suscipiant, [Col. 0366B] periculum non recusent? Quid aliud respondebunt, nisi summum bonum esse corporis voluptatem? eam se appetere, ut afficiantur suavissimis sensibus; eosque esse tanti, ut assequendorum causa, nec laborem sibi ullum, nec vulnera, nec mortem ipsam recusandam putent. Ab hisne igitur praecepta vivendi petemus, qui hoc idem sentiunt, quod animae rationis expertes?

Aiunt Cyrenaici virtutem ipsam ex eo esse laudandam, quod sit efficiens voluptatis. Verum, inquit obscoenus canis, aut sus ille lutulentus. Nam ideo cum adversario summa virium contentione depugno, ut virtus mea pariat mihi voluptatem, cujus expers sim necesse est, si victus abcessero. Ab his ergo sapere discemus, quos a pecudibus ac belluis, non sententia, [Col. 0366C] sed lingua discernit? Privationem doloris [Col. 0367A] summum bonum putare, non plane peripateticorum [Col. 0367A] [4Kb] ac stoicorum, sed clinicorum philosophorum est. Quis enim non intelligat ab aegrotis et in aliquo dolore positis esse hoc disputatum? Quid tam ridiculum, quam id habere pro summo bono, quod medicus possit dare? Dolendum est ergo, ut fruamur bono, et quidem graviter ac saepe, ut sit postea, non dolere, jucundius. Miserrimus est igitur, qui nunquam doluit; quia bono caret: quem nos felicissimum putabamus, quia malo caruit. Ab hac vanitate non longe abfuit, qui, omnino nihil dolere, summum bonum dixit. Nam praeter quod omne animal doloris est fugiens, quis potest sibi hoc bonum praestare, quod nobis ut eveniat, nihil aliud possumus quam optare? Summum autem bonum non potest efficere [Col. 0367B] quemquam beatum, nisi semper fuerit in ipsius potestate: hoc autem non virtus homini, non doctrina, non labor, sed natura ipsa cunctis animantibus praestat. Qui voluptatem cum honestate junxerunt, communionem hanc effugere voluerunt, sed effecerunt repugnans bonum; quoniam qui voluptati deditus est, honestate careat necesse est, qui honestati studet, voluptate.

Peripateticorum bonum nimium multiplex, et exceptis animi bonis, quae ipsa quae sint, magna contentio est, commune cum belluis potest videri. Nam corporis bona, id est, incolumitas, indolentia, valetudo, non minus sunt mutis, quam homini necessaria; ac nescio an etiam magis, quia homo et medelis, et ministeriis sublevari potest, muta non [Col. 0367C] possunt. Item, quae appellant fortunae bona; nam sicut homini opibus ad vitam tuendam, ita illis [Col. 0368A] praeda et pabulis opus est. Ita inducendo bonum, quod non sit in hominis potestate, totum hominem alienae ditioni subjugarunt. Audianeus etiam Zenonem; nam is interdum virtutem somniat. Summum, inquit, est bonum, cum natura consentanee vivere. Belluarum igitur nobis more vivendum est. Nam quae abesse debent ab homine, in iis omnia deprehenduntur: voluptates appetunt, metuunt, fallunt, insidiantur, occidunt; et, quod ad rem maxime attinet, Deum nesciunt. Quid ergo me docet, ut vivam secundum naturam, quae ipsa in deterius prona est, et quibusdam blandimentis lenioribus in vitia praecipitat? Vel si aliam mutorum, aliam hominis dicit esse naturam, quod homo ad virtutem sit genitus, nonnihil dicit: sed tamen non erit definitio summi boni; quia [Col. 0368B] nullum est animal, quod non secundum naturam suam vivat.

Qui scientiam summum bonum fecit, aliquid homini proprium dedit: sed scientiam alterius rei gratia homines appetunt, non propter ipsam. Quis enim scire contentus est, non expetens aliquem fructum scientiae? Artes ideo discuntur, ut exerceantur: exercentur autem, vel ad subsidia vitae, vel ad voluptatem, vel ad gloriam. Non est igitur summum bonum, quod non propter se expetitur. Quid ergo interest utrum scientiam summum bonum putemus, an illa ipsa, quae scientia ex se parit, id est, victum, gloriam, voluptatem? quae non sunt homini propria, et ideo ne summa quidem bona. Nam voluptatis et victus appetentia non homini solum, sed etiam mutis inest. Quid cupiditas [Col. 0368C] gloriae? nonne in equis deprehenditur, cum victores exultant, victi dolent?

[Col. 0369A] Tantus [Col. 0369A] [4Kb] amor laudum, tantae est victoria curae.
Nec immerito summus poeta experiendum esse ait,

Et quis cuique dolor victo, quae gloria palmae.
Quod si ea, quae parit scientia, communia sunt cum aliis animalibus, non est ergo summum bonum scientia. Praeterea non mediocre hujus definitionis est vitium quod scientia nuda ponitur. Incipient enim beati omnes videri, qui artem aliquam scierint, immo vero qui et res malas scierint; ut tam beatus sit, qui venena didicerit temperare, quam qui mederi. Quaero igitur, ad quam rem scientia referenda sit? Si ad causas rerum naturalium, quae beatitudo erit mihi proposita, si sciero unde Nilus oriatur, vel quidquid de coelo physici delirant? Quid, quod earum [Col. 0369B] rerum non est scientia, sed opinatio, quae pro ingeniis varia est. Restat ut scientia bonorum ac malorum summum bonum sit. Cur ergo scientiam maluit, quam ipsam sapientiam summum bonum dicere, cum sit utriusque significatio et vis eadem? Nemo tamen usque adhuc summum bonum dixit esse sapientiam, quod melius dici potuit. Nam scientia parum est ad bonum suscipiendum, malumque fugiendum nisi accedat et virtus. Multi enim philosophorum, cum de bonis, malisque dissererent, aliter tamen, quam loquebantur, natura cogente, vixerunt, quia virtute caruerunt. Virtus autem cum scientia conjucta est sapientia.

Superest ut eos etiam refellamus qui virtutem ipsam summum bonum putaverunt, in qua opinione etiam M. Tullius fuit; in quo multum inconsiderati [Col. 0369C] fuerunt. Non enim virtus ipsa est summum bonum, sed effectrix et mater est summi boni; quoniam perveniri ad illud sine virtute non potest. Utrumque intellectu est facile. Quaero enim, utrumne ad praeclarum [Col. 0370A] illud bonum facile perveniri putent, an cum difficultate ac labore? Expediant acumen suum, erroremque defendant. Si facile ad illud, ac sine labore perveniri potest, summum bonum non est. Quid enim nos cruciemus, quid conficiamus, enitendo diebus et noctibus? quandoquidem tam in promptu id quod quaerimus jacet, ut illud quilibet sine ulla contentione animi comprehendat. Sed si commune quoque ac mediocre quodlibet bonum non nisi labore assequimur quoniam bonorum natura in arduo posita est, malorum in praecipiti, summo igitur labore summum bonum assequi necesse est. Quod si verissimum est, ergo altera virtute opus est, ut perveniamus ad eam virtutem quae dicitur summum bonum; quod est incongruens, et absurdum, ut virtus per seipsam perveniat [Col. 0370B] ad seipsam. Si non potest ad ullum bonum nisi per laborem perveniri, apparet virtutem esse, per quam perveniatur; quoniam in suscipiendis perferendisque laboribus, vis officiumque virtutis est.

Ergo summum bonum non potest esse id, per quod necesse est ad aliud perveniri. Sed illi, cum ignorarent quid efficeret virtus, aut quo tenderet, honestius autem nihil reperirent, substiterunt in ipsius virtutis nomine, quam nullo proposito emolumento, appetendam esse dixerunt, et bonum sibi constituerunt, quod bono indigeret. Aristoteles ab iis non longe recessit, qui virtutem cum honestate summum bonum putavit: quasi possit ulla esse virtus nisi honesta, ac non, si quid habuerit turpitudinis, virtus esse desinat. Sed vidit fieri posse, ut de virtute pravo judicio male sentiatur; et ideo existimatione hominum serviendum [Col. 0370C] putavit, quod qui facit, a recto bonoque discedit, quia non est in nostra potestate ut virtus pro suis meritis honestetur. Nam quid est honestas, nisi honor perpetuus ad aliquem secundo populi rumore delatus? [Col. 0371A] Quid ergo fiet, si errore ac pravitate hominum, mala existimatio subsequatur? abjiciemusne virtutem, quia flagitiosa et turpis ab insipientibus judicetur? Quae quoniam invidia premi, ac vexari potest, ut sit ipsa [Col. 0371A] [4Kb] proprium ac perpetuum bonum, nullo extrinsecus adjumento indigere debet, quin suis per se viribus nitatur, et constet. Itaque nec ullum ei ab homine bonum sperandum est, nec ullum malum recusandum.



CAPUT IX. De summo bono, et de cultu veri Dei; atque Anaxagorae refutatio.

Venio nunc ad verae sapientiae summum bonum, cujus natura hoc modo determinanda est. Primum, ut solius hominis sit, nec cadat in ullum aliud animal; [Col. 0371B] deinde, ut solius animi, nec communicari possit cum corpore; postremo, ut non possit cuiquam sine scientia et virtute contingere. Quae circumscriptio illas omnes sententias excludit, ac solvit; eorum enim quae dixerunt, nihil tale est. Dicam nunc, quid sit; ut doceam (quod institui) philosophos omnes caecos atque insipientes fuisse qui, quod esset homini summum bonum constitutum, nec videre, nec intelligere, nec suspicari aliquando potuerunt. Anaxagoras, cum ab eo quaereretur cujus rei causa natus esset, respondit, coeli ac solis videndi. Hanc vocem admirantur omnes ac philosopho dignam judicant. At ego hunc puto non invenientem quid responderet, effudisse hoc passim, ne taceret. Quod quidem secum, si sapiens [Col. 0371C] fuisset, commentatum et meditatum habere debuit: [Col. 0372A] quia si quis rationem sui nesciat, nec homo sit quidem. Sed putemus non ex tempore dictum illud effusum. Videamus, in tribus verbis quot et quanta peccaverit. Primum, quod omne hominis officium in solis oculis posuit, nihil ad mentem referens, sed ad corpus omnia. Quid si caecus fuerit, officiumne hominis amittet, quod fieri sine occasu animae non potest? Quid caeterae corporis partes? num carebunt suis quaeque muneribus? Quid, quod plus est in auribus, quam in oculis situm; quoniam et doctrina, et sapientia percipi auribus solis potest, oculis solis non potest. Coeli ac solis videndi causa natus es? Quis te in hoc spectaculum induxit? aut quid coelo rerumque naturae visio tua confert? Nimirum, ut hoc immensum et admirabile opus laudes. Confitere ergo [Col. 0372B] rerum omnium esse constitutorem Deum, qui te in hunc mundum, quasi testem laudatoremque tanti sui operis induxit. Magnum esse credis videre coelum ac solem: cur ergo gratias non agis ei, qui hujus beneficii auctor est? cur non ipsius virtutem, providentiam, potestatem metiris animo, cujus opera miraris? Etenim necesse est, ut multo mirabilior sit qui mirabilia perfecit. Si te quispiam vocasset ad coenam, in eaque optime acceptus esses, num sanus viderere si pluris faceres ipsam voluptatem, quam voluptatis auctorem? Adeo philosophi ad corpus omnia referunt, nihil prorsus ad mentem; nec vident amplius quam quod sub oculos venit. Atqui, remotis omnibus officiis corporis, in sola mente ponenda est hominis ratio. Non ergo ideo nascimur, ut ea, quae [Col. 0372C] sunt facta, videamus, sed ut ipsum factorem rerum [Col. 0373A] omnium contemplemur, id est, mente cernamus. Quare si quis hominem, qui vere sapiat, [Col. 0373A] [15Kb] interroget, cujus rei gratia natus sit, respondebit intrepidus ac paratus, colendi se Dei gratia natum, qui nos ideo generavit, ut ei serviamus. Servire autem Deo, nihil aliud est, quam bonis operibus tueri et conservare justitiam. Sed ille, ut homo divinarum rerum imperitus, rem maximam redegit ad minimum, duo sola deligendo, quae sibi diceret intuenda. Quod si natum se esse dixisset, ut mundum intueretur, quanquam omnia comprehenderet, ac majori uteretur sono, tamen non implesset hominis officium: quia quanto pluris est anima quam corpus, tanto pluris est Deus, quam mundus, quia mundum Deus fecit et regit. Non ergo mundus oculis, quia utrumque est corpus, sed Deus [Col. 0373B] animo contemplandus est: quia Deus, ut est ipse immortalis, sic animum voluit esse sempiternum. Dei autem contemplatio est, venerari et colere communem parentem generis humani. Quod si a philosophis abfuit, projectique in terram fuerunt divina ignorando, existimandus est Anaxagoras, ad quae videnda natum se esse dixit, nec coelum vidisse, nec solem. Expedita est igitur hominis ratio, si sapiat: cujus propria est humanitas. Nam ipsa humanitas quid est, nisi justitia? quid est justitia, nisi pietas? pietas autem nihil aliud est, quam Dei parentis agnitio.



[Col. 0374A] CAPUT X. Proprium hominis est Deum cognoscere et colere.

Summum igitur hominis bonum in sola religione est; nam caetera, etiam quae putantur esse homini propria, in caeteris quoque animalibus reperiuntur. Cum enim suas voces propriis inter se notis discernunt atque dignoscunt, colloqui videntur; ridendi quoque ratio apparet in his aliqua, cum demulsis auribus, contractoque rictu, et oculis in lasciviam resolutis, aut homini alludunt, aut suis quisque conjugibus ac foetibus propriis. Nonne aliquid amori mutuo et indulgentiae simile impartiunt? Jam illa quae sibi prospiciunt in futurum, et cibos reponunt, habent utique providentiam. Rationis quoque signa in multis deprehenduntur. Nam quando utilia sibi appetunt, [Col. 0374B] mala cavent, pericula vitant, latibula sibi parant in plures exitus dispatentia, profecto aliquid intelligunt. Potest aliquis negare illis inesse rationem, cum hominem ipsum saepe deludant? Nam quibus generandi mellis officium est, cum assignatas incolunt sedes, castra muniunt, domicilia inenarrabili arte componunt, regi suo serviunt; nescio an non in his perfecta sit prudentia. Incertum est igitur, utrumne illa, quae homini tribuuntur, communia sint cum aliis viventibus: religionis certe sunt expertia. Equidem sic arbitror, universis animalibus datam esse rationem, sed mutis tantummodo ad vitam tuendam, homini [Col. 0375A] etiam ad propagandam. [Col. 0375A] [5Kb] Et quia in homine ipsa ratio perfecta est, sapientia nominatur: quae in hoc eximium facit hominem, quod soli datum est intelligere divina. Qua de re Ciceronis vera est sententia. »Ex tot, inquit, generibus nullum est animal praeter hominem, quod habeat notitiam aliquam Dei; ipsisque in hominibus nulla gens est, neque tam immansueta, neque tam fera, quae non, etiamsi ignoret qualem Deum haberi deceat, tamen habendum sciat.« Ex quo efficitur, ut is agnoscat Deum, qui, unde ortus sit, quasi recordetur. Qui ergo philosophi volunt animos omni metu liberare, tollunt etiam religionem, et orbant hominem suo proprio ac singulari bono, quod est a recte vivendo, atque ab omni humanitate disjunctum: quia Deus, ut cuncta [Col. 0375B] viventia subjecit homini, sic ipsum hominem sibi. Nam quid est, cur iidem ipsi disputent, eo dirigendam esse mentem, quo vultus erectus est? Si enim nobis in coelum spectandum est, ad nihil aliud utique quam ob religionem. Si religio tollitur, nulla nobis ratio cum coelo est. Itaque aut eo est spectandum, aut in terram procumbendum. In terram procumbere ne si velimus quidem possumus, quorum status rectus est. In coelum igitur spectandum est, quo natura corporis provocat. Quod si constat esse faciendum, aut ideo est faciendum, ut religioni serviamus, aut ideo, ut rationem rerum coelestium cognoscamus. Sed rationem rerum coelestium cognoscere [Col. 0376A] nullo modo possumus: quia nihil ejusmodi potest cogitando inveniri, sicut supra docui. Religioni ergo serviendum est quam qui non suscipit, ipse se prosternit in terram, et vitam pecudum secutus, humanitate se abdicat. Sapientiores ergo imperiti, qui etiam si errant in religione deligenda, tamen naturae suae conditionisque meminerunt.



CAPUT XI. De religione, sapientia, ac summo bono.

Constat igitur, totius humani generis consensu, religionem suscipi oportere: sed quomodo in ea erretur explicandum est. Naturam hominis hanc Deus esse voluit, ut duarum rerum cupidus et appetens esset, religionis et sapientiae. Sed homines ideo falluntur, [Col. 0376B] quod aut religionem suscipiunt, omissa sapientia, aut sapientiae soli student, omissa religione, cum alterum sine altero esse non possit verum. Cadunt ergo ad multiplices religiones, sed ideo falsas, quia sapientiam reliquerunt, quae illos docere poterat deos multos esse non posse: aut student sapientiae, sed ideo falsae, quia religionem summi Dei omiserunt, qui eos ad veri scientiam potuit erudire. Sic homines, qui alterutrum suscipiunt, viam deviam, maximisque erroribus plenam sequuntur, quoniam in his duobus inseparabiliter connexis, et officium hominis, et veritas omnis inclusa est. Miror itaque nullum omnino philosophorum extitisse, qui sedem, [Col. 0377A] ac domicilium summi boni reperiret. Potuerunt enim sic quaerere. Quodcumque est summum bonum, necesse est omnibus esse propositum. Voluptas est, quae appetitur a cunctis: sed haec et communis est cum belluis, [Col. 0377A] [5Kb] et honesti vim non habet, et satietatem affert, et nimia nocet, et processu minuitur aetatis, et multis non contingit; nam qui opibus carent, quorum major est numerus, etiam voluptate careant necesse est. Non est igitur summum bonum, sed ne bonum quidem voluptas. Quid divitiae? Multo magis. Nam et paucioribus, et plerumque casu, et inertibus saepe, et nonnumquam scelere contingunt, et optantur ab iis qui eas jam tenent. Quid regnum ipsum? Ne id quidem. Non enim cuncti homines regnare possunt; et necesse est universos summi boni capaces esse.

[Col. 0377B] Quaeramus igitur aliquid, quod propositum sit omnibus. Num virtus? Negari non potest, quin et bonum sit, et omnium certe bonum. Sed si beata esse non potest, quia vis et natura ejus in malorum perferentia posita est, non est profecto summum bonum. Quaeramus aliud. At nihil virtute pulchrius, nihil sapiente dignius inveniri potest. Si enim vitia ob turpitudinem fugienda sunt, virtus igitur appetenda est ob decorem. Quid ergo? Potestne fieri, ut quod bonum, quod honestum esse constat, mercede ac praemio careat, sitque tam sterile, ut nihil ex se commodi pariat? Labor ille magnus, et difficultas, et eluctatio adversus mala, quibus haec vita plena est, aliquid magni boni pariat necesse est. Id vero quid esse dicemus? [Col. 0378A] Num voluptatem? at nihil turpe ex honesto nasci potest. Num divitias? num potestates? at ea quidem fragilia sunt, et caduca. Num gloriam? num honorem? num memoriam nominis? at haec omnia non sunt in ipsa virtute, sed in aliorum existimatione atque arbitrio posita. Nam saepe virtus et invisa est, et malo afficitur. Debet autem id bonum, quod ex ea nascitur, ita cohaerere, ut divelli atque abstrahi nequeat; nec aliter summum bonum videri potest, quam si et proprium sit virtutis, et tale, ut neque adjici quidquam, nec detrahi possit. Quid, quod in his omnibus contemnendis virtutis officia consistunt. Nam voluptates, opes, potentias, honores, eaque omnia, quae pro bonis habentur, non concupiscere, non appetere, non amare, quod caeteri faciunt victi cupiditate, [Col. 0378B] id est profecto virtutis. Aliud ergo sublimius atque praeclarius efficit; nec frustra his praesentibus bonis reluctatur, nisi quod majora, et veriora desiderat: non desperemus inveniri posse, modo verset se cogitatio in omnia. Neque enim levia aut ludicra petuntur praemia.



CAPUT XII. De duplici pugna corporis et animae; atque de appetenda virtute propter vitam aeternam.

Sed quaeritur quid sit, propter quod nascimur; quid efficiat virtus, possumus sic investigare. Duo sunt, ex quibus homo constat, animus et corpus. [Col. 0379A] Multa sunt propria animi, multa propria corporis, multa utrique communia, sicut est ipsa virtus: [Col. 0379A] [10Kb] quae quoties ad corpus refertur, discernendi gratia fortitudo nominatur. Quoniam igitur utrique subjacet fortitudo, utrique proposita dimicatio est, et utrique ex dimicatione victoria: corpus, quia solidum est et comprehensibile, cum solidis et comprehensibilibus confligat necesse est; animus autem, quia tenuis, et invisibilis est, cum iis congreditur hostibus, qui videri tangique non possunt. Qui sunt autem hostes animi, nisi cupiditates, vitia, peccata? quae si vicerit virtus, ac fugaverit, immaculatus erit animus, ac purus. Unde ergo colligi potest, quid efficiat animi fortitudo? Nimirum ex conjuncto, et pari, hoc est ex corporis fortitudine, quod cum in aliquam congressionem [Col. 0379B] certamenque venerit, quid aliud ex victoria quam vitam petit? Sive enim cum homine, sive cum bestia dimices, pro salute certatur. Ergo ut corpus vincendo id assequitur, ut non intereat: sic etiam animus, ut permaneat; et sicut corpus ab hostibus suis victum, morte mulctatur: ita superatus a vitiis animus moriatur necesse est. Quid ergo intererit inter animi corporisque dimicationem, nisi quod corpus temporalem vitam expetit, animus sempiternam? Si ergo virtus per seipsam beata non est, quoniam in perferendis (ut dixi) malis tota vis ejus est; si omnia, quae pro bonis concupiscuntur, negligit; si summus ejus gradus ad mortem patet, quandoquidem vitam, quae optatur a caeteris, saepe respuit, mortemque, quam caeteri timent, [Col. 0379C] fortiter suscipit; si necesse est ut aliquid ex se magni boni pariat, quia sustentati et superati usque ad mortem labores sine praemio esse non possunt; si nullum praemium, quod ea dignum sit, in terra reperitur, quandoquidem cuncta, quae fragilia sunt et [Col. 0380A] caduca, spernit, quid aliud restat, nisi ut coeleste aliquid efficiat, quia terrena universa contemnit, et ad altiora nitatur, quia humilia despicit? Id vero nihil aliud potest esse, quam immortalitas.

Merito ergo philosophorum non obscurus Euclides, qui fuit conditor Megaricorum disciplinae, dissentiens a caeteris, id esse summum bonum dixit, quod simile sit, et idem semper. Intellexit profecto quae sit natura summi boni, licet id non explicaverit quid sit: id est autem immortalitas, nec aliud omnino quidquam; quia sola nec imminui, nec augeri, nec immutari potest. Seneca quoque imprudens incidit, ut fateretur, nullum esse aliud virtutis praemium, quam immortalitatem. Laudans enim virtutem in eo libro quem de immatura morte conscripsit: »Una, inquit, [Col. 0380B] res est virtus, quae nos immortalitate donare possit, et pares diis facere.« Sed et stoici, quos secutus est, negant sine virtute effici quemquam beatum posse. Ergo virtutis praemium beata vita est, si virtus (ut recte dictum est) beatam vitam facit. Non est igitur, ut aiunt, propter seipsam virtus expetenda, sed propter vitam beatam, quae virtutem necessario sequitur. Quod argumentum docere eos potuit, quod esset summum bonum. Haec autem vita praesens et corporalis beata esse non potest, quia malis est subjecta per corpus. Epicurus Deum beatum et incorruptum vocat, quia sempiternus est. Beatitudo enim perfecta esse debet, ut nihil sit, quod eam vexare, ac imminuere, aut immutare possit. Nec aliter quidquam existimari beatum potest, nisi fuerit incorruptum. [Col. 0380C] Incorruptum autem nihil est, nisi quod est immortale. Sola ergo immortalitas beata est, quia corrumpi ac dissolvi non potest. Quod si cadit in hominem virtus, quod negare nullus potest, cadit et beatitudo. Non potest enim fieri, ut sit miser, qui virtute est [Col. 0381A] praeditus. Si cadit beatitudo, ergo et immortalitas cadit in hominem, quae [Col. 0381A] [6Kb] beata est.

Summum igitur bonum sola immortalitas invenitur, quae nec aliud animal, nec corpus attingit, nec potest cuiquam sine scientiae virtute, id est, sine Dei cognitione ac justitia provenire. Cujus appetitio quam vera, quam recta sit, ipsa vitae hujusce cupiditas indicat: quae licet sit temporalis, et labore plenissima, expetitur tamen ab omnibus, et optatur; hanc enim tam senes quam pueri, tam reges quam infimi, tam denique sapientes quam stulti cupiunt. Tanti est (ut Anaxagorae visum est) contemplatio coeli ac lucis ipsius, ut quascumque miserias libeat sustinere. Cum igitur laboriosa haec et brevis vita, non tantum hominum, sed etiam caeterorum animantium consensu, [Col. 0381B] magnum bonum esse ducatur: manifestum est eamdem summum ac perfectum fieri bonum, si et fine careat et omni malo. Denique nemo umquam extitisset, qui hanc ipsam brevem contemneret, aut subiret mortem, nisi spe vitae longioris. Nam illi, qui pro salute civium voluntariae se neci obtulerunt, sicut Thebis Menoeceus, Athenis Codrus, Romae Curtius et Mures duo, numquam mortem vitae commodis praetulissent, nisi se immortalitatem opinione civium consequi putavissent: qui tametsi nescierunt immortalitatis vitam, res tamen eos non fefellit. Si enim virtus divitias et opes ideo contemnit, quia fragiles sunt, voluptates ideo, quia breves; ergo et vitam [Col. 0381C] fragilem brevemque ideo contemnit, ut solidam et [Col. 0382A] perpetuam consequatur. Ipsa ergo cogitatio per ordinem gradiens, et universa considerans, perducit nos ad eximium illud et singulare, cujus causa nascimur bonum. Quod si fecissent philosophi; si non, quod semel apprehenderant, tueri pertinaciter maluissent: profecto pervenissent ad verum hoc, ut ostendi modo. Quod si non fuit eorum, qui coelestes animas una cum corporibus extinguunt, illi tamen, qui de immortalitate disputant animi, intelligere debuerunt; ideo propositam nobis esse virtutem, ut, perdomitis libidinibus, rerumque terrestrium cupiditate superata, purae ac victrices animae ad Deum, id est ad originem suam revertantur. Idcirco enim soli animantium ad aspectum coeli erecti sumus ut summum bonum nostrum in summo esse credamus. Ideo religionem soli [Col. 0382B] capimus, ut ex hoc sciamus, humanum spiritum non esse mortalem, quod Deum, qui est immortalis, et desiderat, et agnoscit.

Igitur ex omnibus philosophis, qui aut pro summo bono scientiam, aut virtutem sunt amplexi, tenuerunt quidem viam veritatis, sed non pervenerunt ad summum. Haec enim duo sunt, quae simul efficiant illud, quod quaeritur. Scientia id praestat, ut quomodo, et quo perveniendum sit, noverimus; virtus, ut perveniamus. Alterum sine altero nihil valet, ex scientia enim virtus, ex virtute summum bonum nascitur. Beata igitur vita, quam philosophi quaesierunt semper, et quaerunt, sive in cultu deorum, sive in [Col. 0382C] philosophia nulla est; et ideo ab his non potuit reperiri, [Col. 0383A] quia summum bonum non in summo quaesierunt, sed in imo. Summum autem quid est, nisi coelum, et Deus, unde animus oritur? Imum quid est, nisi terra, unde corpus est? Itaque licet quidam philosophi summum bonum non corpori, sed animo dederint, tamen, quoniam illud ad hanc vitam retulerunt, [Col. 0383A] [5Kb] quae cum corpore terminatur, ad corpus revoluti sunt, cujus est hoc omne tempus, quod transigitur in terra. Quare non immerito summum bonum non comprehenderunt; quia quidquid ad corpus spectat, et immortalitatis est expers, imum sit necesse est. Non cadit ergo in hominem beatitudo illo modo, quo philosophi putaverunt: sed ita cadit, non ut tunc beatus sit cum vivit in corpore, quod utique, ut dissolvatur, necesse est corrumpi; sed tunc, cum anima [Col. 0383B] societate corporis liberata, in solo spiritu vivit. Hoc uno beati esse in hac vita possumus, si minime beati esse videamur; si fugientes illecebras voluptatum, solique virtuti servientes, in omnibus laboribus miseriisque vivamus, quae sunt exercitia, et corroboramenta virtutis; si denique asperam illam viam difficilemque teneamus, quae nobis ad beatitudinem patefacta est. Summum igitur bonum, quod beatos facit, non potest esse, nisi in ea religione, atque doctrina, cui spes immortalitatis adjuncta est.



CAPUT. XIII. De animae immortalitate, deque sapientia, philosophia et eloquentia.

[Col. 0383C] Res exigere videtur hoc loco, ut quoniam docuimus [Col. 0384A] immortalitatem esse summum bonum, id ipsum immortalem esse animam comprobemus. Qua de re ingens inter philosophos disceptatio est, nec quidquam tamen explicare, aut probare potuerunt ii, qui verum de anima sentiebant; expertes enim hujus divinae eruditionis, nec argumenta vera, quibus vincerent, attulerunt, nec testimonia, quibus probarent. Sed oportunius hanc quaestionem tractabimus in ultimo libro, cum de vita beata nobis erit disserendum. Superest pars illa philosophiae tertia, quam vocant , in qua tota dialectica, et omnis loquendi ratio continetur. Hanc divina eruditio non desiderat: quia non in lingua, sed in corde sapientia est; nec interest, quali utare sermone: res enim, non verba quaeruntur. Et nos non de grammatico, aut oratore, [Col. 0384B] quorum scientia est, quomodo loqui deceat, sed de sapiente disserimus, cujus doctrina est, quomodo vivere oporteat. Quod si neque physica illa ratio necessaria est, neque haec logica, quia beatum facere non possunt: restat ut in sola ethica totius philosophiae vis contineatur, ad quam se, abjectis omnibus, Socrates contulisse dicitur. In qua etiam parte quoniam philosophos errasse docui, qui summum bonum, cujus capiendi gratia generati sumus, non comprehenderunt; apparet falsam et inanem esse omnem philosophiam, quia nec instruit ad justitiae munera, nec officium hominis rationemque confirmat. Sciant igitur errare se, qui philosophiam putant esse sapientiam: non trahantur auctoritate cujusquam; sed veritati [Col. 0384C] potius faveant, et accedant. Nullus hic temeritati [Col. 0385A] locus est: in aeternum stultitiae poena subeunda est, si aut persona inanis, aut opinio falsa deceperit. Homo autem, [Col. 0385A] [4Kb] qualiscumque est, si sibi credit, hoc est si homini credit (ut non dicam stultus, qui suum non videat errorem) certe arrogans est, qui sibi audeat vendicare, quod humana conditio non recipit.

Ille ipse romanae linguae summus auctor quantum fallatur, licet ex illa sententia pervidere: qui cum in libris officiorum philosophiam nihil aliud esse dixisset, quam studium sapientiae, ipsam autem sapientiam, rerum divinarum et humanarum scientiam, tum adjecit: »Cujus studium qui vituperat, haud sane intelligo quidnam sit, quod laudandum putet. Nam si oblectatio quaeritur animi, requiesque curarum, quae conferri cum eorum studiis potest, qui [Col. 0385B] semper aliquid inquirunt, quod spectet, et valeat ad bene beateque vivendum? Sive ratio constantiae virtutisque ducitur, aut haec ars est, aut nulla omnino, per quam eas assequamur. Nullam dicere maximarum rerum artem esse, cum minimarum sine arte nulla sit, hominum est parum considerate loquentium, atque in maximis rebus errantium. Si autem est aliqua disciplina virtutis, ubi ea quaeretur, cum ab isto genere discendi discesseris.« Equidem tametsi operam dederim, ut quantulamcumque discendi assequerer facultatem propter studium docendi, tamen eloquens nunquam fui; quippe qui forum ne attigerim quidem: sed necesse est, ipsa me faciat causae bonitas eloquentem; ad quam diserte copioseque defendendam scientia divinitatis, et ipsa veritas sufficit. Vellem igitur Ciceronem paulisper ab inferis surgere, ut vir [Col. 0385C] eloquentissimus ab homunculo non diserto doceretur, primum, quidnam sit, quod laudandum putet, qui [Col. 0386A] vituperat id studium, quod vocatur philosophia; deinde, neque illam esse artem, qua virtus et justitia discatur, nec aliam ullam, sicut putavit; postremo, quoniam est virtutis disciplina, ubi quaerenda sit, cum ab illo discendi genere discesseris: quod ille non audiendi discendique gratia quaerebat. A quo enim posset audire, cum sciret id nemo? Sed ut in causis facere solebat, interrogatione voluit urgere, ad confessionemque perducere; tanquam confideret responderi prorsus nihil posse, quominus philosophia esset magistra virtutis. Quod quidem in Tusculanis disputationibus aperte professus est, ad eam ipsam conversa oratione, tamquam se declamatorio dicendi genere jactaret. »O vitae philosophia dux, inquit, o virtutis indagatrix expultrixque vitiorum: quid [Col. 0386B] non modo nos, sed omnino vita hominum sine te esse potuisset? Tu inventrix legum, tu magistra morum ac disciplinae fuisti.« Quasi vero aliquid per se ipsa sentiret, ac non potius ille laudandus esset, qui eam tribuit. Potuit eodem modo gratias agere cibo et potui, quia sine his rebus vita constare non possit; in quibus ut sensus, ita beneficii nihil est. Atqui ut illa corporis alimenta sunt, sic animae, sapientia.



CAPUT XIV. Quod Lucretius et alii erraverunt, ac ipse Cicero, in statuenda sapientiae origine.

Rectius itaque Lucretius, cum eum laudat, qui sapientiam primus invenit: sed hoc inepte, quod ab homine inventam putavit. Quasi vero illam alicubi [Col. 0386C] jacentem homo ille, quem laudabat, invenerit, tanquam tibias ad fontem, ut poetae aiunt. Quod si [Col. 0387A] repertorem [Col. 0387A] [6Kb] sapientiae, ut deum, laudavit; ita enim dicit:

Nemo (ut opinor) erit mortali corpore cretus.
Nam si, ut ipsa petit majestas cognita rerum,
Dicendum est, Deus ille fuit, Deus, inclyte Memmi:
tamen non erat sic laudandus Deus, quod sapientiam invenerit, sed quod hominem fecerit, qui posset capere sapientiam. Minuit enim laudem, qui partem laudat ex toto. Sed ille, ut hominem, laudavit, qui tamen ob id ipsum deberet pro Deo haberi, quod sapere invenerit. Nam sic ait:

   Nonne decebit,
Hunc hominem numero divum dignarier esse?
Unde apparet, aut Pythagoram voluisse laudare, qui se primus, ut dixi (supra cap. 2), philosophum nominavit; [Col. 0387B] aut Milesium Thalem, qui de rerum natura primus traditur disputasse. Ita dum hominem quaerit [Col. 0388A] extollere, rem ipsam depressit. Non est enim magna, si ab homine potuit inveniri. Verum potest, ut poetae, dari venia. At ille idem perfectus orator, idem summus philosophus, et Graecos reprehendit, quorum levitatem semper accusat, et tamen sequitur; ipsam sapientiam, quam alias donum, alias inventum deorum vocat, poetice figuratam laudat in faciem. Graviter etiam queritur extitisse aliquos, qui eam vituperarent. »Quisquamne, inquit, vituperare vitae« parentem, et hoc parricidio se inquinare audeat,« et tam impie ingratus esse?«

Nos ergo, Marce Tulli, parricidae sumus, et insuendi te judice in culeum, qui philosophiam negamus parentem esse vitae? An tu, qui adversus Deum tam impie ingratus es (non hunc cujus effigiem veneraris [Col. 0388B] in Capitolio sedentem, sed illum qui mundum fecit, hominemque generavit, qui sapientiam quoque [Col. 0389A] ipsam inter coelestia sua beneficia [Col. 0389A] [4Kb] largitus est) magistram tu virtutis, aut parentem vitae vocas, ad quam si quis accesserit, multo sit incertior necesse est, quam prius fuerit? Cujus enim virtutis? quae ipsa, ubi sita sit, adhuc philosophi non expediunt. Cujus vitae? cum ipsi doctores ante fuerint senectute ac morte confecti, quam constituerint quomodo vivi deceat. Cujus veritatis indagatricem profiteri potes? qui saepe testaris, cum tanta multitudo fueri philosophorum, sapientem tamen extitisse adhuc neminem. Quid ergo te magistra illa vitae docuit? An ut potentissimum consulem maledictis incesseres, eumque hostem patriae venenatis orationibus faceres? Sed omittamus illa, quae possunt excusari fortunae nomine. Studuisti nempe philosophiae, et quidem sic, [Col. 0389B] ut nullus umquam diligentius; quippe qui omnes cognoveris disciplinas, sicut ipse gloriari soles, eamque ipsam latinis litteris illustraveris, imitatoremque te Platonis ostenderis. Cedo igitur quid didiceris, aut in qua secta veritatem deprehenderis. In academia scilicet, quam secutus es, quam probasti. At haec nihil docet, nisi ut scias te nihil scire. Tui ergo te libri arguunt, quam nihil a philosophia disci possit ad vitam. Haec tua verba sunt: »Mihi autem non modo ad sapientiam caeci videmur, sed ad ea ipsa, quae aliqua ex parte cerni videantur, hebetes et obtusi.« Si ergo philosophia est magistra vitae, cur tibi ipse caecus, et hebes, et obtusus videbare, quem oportuit, illa docente, et sentire, et sapere, et in clarissima [Col. 0389C] luce versari? At quam confessus fueris philosophiae [Col. 0390A] veritatem, docent ad filium composita praecepta, quibus mones philosophiae quidem praecepta noscenda, vivendum autem esse civiliter.

Quid tam repugnans dici potest? Si noscenda sunt praecepta philosophiae, ideo utique noscenda sunt ut recte sapienterque vivamus. Vel, si civiliter vivendum est, non est igitur philosophia sapientia; siquidem melius est civiliter, quam philosophice vivere. Nam si sapientia est, quae dicitur philosophia, stulte profecto vivit, qui non secundum philosophiam vivit. Si autem non stulte vivit, qui civiliter vivit, sequitur ut stulte vivat, qui philosophice vivit. Tuo itaque judicio philosophia stultitiae, inanitatisque damnata est. Idem in Consolatione, id est, in opere non joculari, hanc de philosophia sententiam tulisti: »Sed nescio [Col. 0390B] quis nos teneat error, aut miserabilis ignoratio veri.« Ubi est ergo philosophiae magisterium? aut quid te docuit illa vitae parens, si verum miserabiliter ignoras? Quod si haec erroris ignorationisque confessio pene invito tibi ab intimo pectore expressa est, cur non tibi verum fateris aliquando, philosophiam, quam tu nihil docentem in coelum laudibus extulisti, magistram virtutis esse non posse?



CAPUT XV. Senecae error in philosophia: et quomodo philosophorum oratio cum eorum vita pugnet.

Eodem ductus errore Seneca (quis enim veram viam teneret, errante Cicerone? »Philosophia, inquit, [Col. 0390C] nihil aliud est quam recta ratio vivendi, vel [Col. 0391A] honeste vivendi scientia, vel ars rectae vitae agendae. [Col. 0391A] [5Kb] Non errabimus, si dixerimus philosophiam esse legem bene honesteque vivendi. Et qui dixerit illam regulam vitae, suum illi reddidit.« Hic plane non respexit ad commune philosophiae nomen, quae cum sit in plures sectas disciplinasque diffusa, nihilque habeat certi, nihil denique, de quo universi una mente ac voce consentiant, quid potest esse tam falsum, quam regulam vitae philosophiam nominari, in qua diversitas praeceptorum rectum iter impediat, et turbet? aut legem bene vivendi, cujus capita longe dissonant? aut scientiam vitae agendae, in qua nihil aliud efficitur, contraria saepe dicendo, quam ut nemo quidquam sciat? Quaero enim, utrumne academiam philosophiam putet esse, an non? Negaturum non arbitror: [Col. 0391B] quod si est, nihil ergo illorum cadit in philosophiam, quae omnia reddit incerta, legem abrogat, artem nullam putat, rationem subvertit, regulam depravat, scientiam funditus tollit. Falsa igitur illa omnia, quia in rem semper incertam et adhuc nihil explicantem cadere non possunt. Nulla itaque ratio, vel scientia, vel lex bene vivendi, nisi in hac unica, et vera, et coelesti sapientia constituta est, quae philosophis fuerat ignota. Nam illa terrena, quoniam falsa est, fit varia, et multiplex, sibique tota contraria est. Et sicut unus est hujus mundi constitutor et rector Deus, una veritas: ita unam esse ac simplicem sapientiam [Col. 0391C] necesse est, quia quidquid est verum, ac [Col. 0392A] bonum, id perfectum esse non potest, nisi fuerit sin gulare. Quod si philosophia vitam posset instruere, nulli alii nisi philosophi essent boni, et qui eam non didicissent, essent omnes semper mali. Cum vero innumerabiles existant, et semper exstiterint, qui sint, aut fuerint sine ulla doctrina boni, ex philosophis autem perraro fuerit, qui aliquid in vita fecerit laude dignum, quis est tandem, qui non videat, eos homines virtutis, qua ipsi egent, non esse doctores? Nam si quis in mores eorum diligenter inquirat, inveniet iracundos, cupidos, libidinosos, arrogantes, protervos, et sub obtentu sapientiae sua vitia celantes, domi facientes ea quae in scholis arguissent.

Fortasse mentior accusandi gratia. Nonne id ipsum Tullius et fatetur, et queritur? »Quotus quisque, inquit, [Col. 0392B] philosophorum invenitur, qui sit ita moratus, ita animo et vita constitutus, ut ratio postulat? qui disciplinam veram, non ostentationem scientiae, sed legem vitae putet? qui obtemperet ipse sibi, et decretis pareat suis? Videre licet alios tanta levitate et jactatione, ut his fuerit non didicisse melius: alios pecuniae cupidos, alios gloriae; multos libidinum servos, ut cum eorum vita mirabiliter pugnet oratio.« Nepos quoque Cornelius ad eumdem Ciceronem ita scribit: »Tantum abest, ut ego magistram esse putem vitae philosophiam, beataeque vitae perfectricem, ut nullis magis existimem opus esse magistris vivendi, [Col. 0392C] quam plerisque, qui in ea disputanda versantur. [Col. 0393A] Video enim magnam partem eorum, qui in schola de pudore et continentia praecipiant argutissime, eosdem in omnium libidinum cupiditatibus vivere. Item Seneca in Exhortationibus: [Col. 0393A] [49Kb] »Plerique, inquit, philosophorum tales sunt, diserti in convitium suum, quos si audias in avaritiam, in libidinem, in ambitionem perorantes, indicium sui professos putes, adeo redundant ad ipsos maledicta in publicum missa; quos non aliter intueri decet, quam medicos, quorum tituli remedia habent, pyxides venena. Quosdam vero nec pudor vitiorum tenet: sed patrocinia turpitudini suae fingunt, ut etiam honeste peccare videantur. Faciet sapiens, inquit idem Seneca, etiam quae non probabit, ut etiam ad majora transitum inveniat: nec relinquet bonos mores, sed tempori [Col. 0393B] aptabit; et quibus alii utuntur in gloriam, aut voluptatem, utetur agendae rei causa.« Deinde paulo post: »Omnia quae luxuriosi faciunt, quaeque imperiti, faciet et sapiens, sed non eodem modo, eodemque proposito. Atqui nihil interest quo animo facias, quod fecisse vitiosum est: quia facta cernuntur, animus non videtur.«

Aristippo Cyrenaicorum magistro cum Laide nobili scorto fuit consuetudo, quod flagitium gravis ille philosophiae doctor sic defendebat, ut diceret, multum inter se et caeteros Laidis amatores interesse, [Col. 0394A] quod ipse haberet Laidem, alii vero a Laide haberentur. O praeclara et imitanda bonis sapientia! Huic vero liberos in disciplinam dares, ut discerent habere meretricem? Aliquid inter se ac perditos interesse dicebat; scilicet quod illi bona sua perderent, ipse gratis luxuriaretur. In quo plane sapientior meretrix fuit, quae philosophum habuit pro lenone, ut ad se omnis juventus, doctoris exemplo et auctoritate corrupta, sine ullo pudore concurreret. Quid ergo interfuit, quo animo philosophus ad meretricem famosissimam commearet, cum eum populus et rivales sui viderent omnibus perditis nequiorem? Nec satis fuit ita vivere: sed docere etiam libidines coepit, ac mores suos de lupanari ad scholam transtulit, disserens voluptatem corporis esse summum bonum. [Col. 0394B] Quae doctrina execrabilis et pudenda, non in corde philosophi, sed in sinu meretricis est nata.

Nam quid ego de Cynicis loquar? quibus in propatulo coire cum conjugibus mos fuit. Quid mirum, si a canibus, quorum vitam imitantur, etiam vocabulum nomenque traxerunt? Nullum igitur in hac disciplina magisterium virtutis est, cum etiam illi, qui honestiora praecipiunt, aut non faciant ipsi quae suadent, aut si faciunt (quod raro accidit) non disciplina eos ad rectum, sed natura perducat, quae saepius etiam indoctos impellit ad laudem.



[Col. 0395A] CAPUT XVI. Quod recte docentes philosophi male vivant, teste Cicerone; unde non tam philosophiae, quam sapientiae studendum est.

Verum cum [Col. 0395A] [4Kb] se perpetuae desidiae tradant, nullamque virtutem capessant, et omnem suam vitam nihil aliud quam in eloquendo peragant, quid aliud quam inertes putari debent? Sapientia enim, nisi in aliquo actu fuerit quo vim suam exerceat, inanis et falsa est; recteque Tullius civiles viros, qui rempublicam gubernent, qui urbes aut novas constituant, aut constitutas aequitate tueantur, qui salutem libertatemque civium vel bonis legibus, vel salubribus consiliis, vel judiciis gravibus conservent, philosophiae doctoribus praefert. Bonos enim facere oportet potius [Col. 0395B] quam inclusos in angulis facienda praecipere, quae ne ipsi quidem faciunt, qui loquuntur; et quoniam se a veris actibus removerunt, apparet eos exercendae linguae causa, vel advocandi gratia artem ipsam philosophiae reperisse. Qui autem docent tantum, nec faciunt, ipsi praeceptis suis detrahunt pondus; quis enim obtemperet, cum ipsi praeceptores doceant non obtemperare? Bonum est autem recta et honesta praecipere: sed nisi et facias, mendacium est; et est incongruens atque ineptum, non in pectore, sed in labris habere bonitatem.

Non ergo utilitatem ex philosophia, sed oblectationem petunt. Quod quidem Cicero testatus est: »Profecto, inquit, omnis istorum disputatio, quanquam uberrimos fontes virtutis et scientiae contineat, [Col. 0395C] tamen collata cum horum actis perfectisque rebus, vereor ne non tantum videatur attulisse negotiis hominum utilitatis, quantam oblectationem otiis.« Vereri quidem non debuit, cum verum diceret: sed [Col. 0396A] quasi timeret, ne proditi mysterii reus a philosophis citaretur, non est ausus confidenter pronuntiare, quod fuit verum, illos non ideo disputare, ut doceant, sed ut se oblectent in otio: qui quoniam auctores sunt rerum gerendarum, nec ipsi quidquam gerunt, pro loquacibus sunt habendi. Sed profecto, quia nihil boni ad vitam afferebant, nec ipsi decretis suis obtemperaverunt; nec quisquam per tot saecula inventus est, qui eorum legibus viveret. Abjicienda est igitur omnis philosophia, quia non studendum est sapientiae, quod fine ac modo caret: sed sapiendum est, et quidem mature. Non enim nobis altera via conceditur, ut, cum in hac sapientiam quaeramus, in illa sapere possimus: in hac utrumque fieri necesse est. Cito inveniri debet, ut cito suscipi possit, ne [Col. 0396B] quid pereat ex vita cujus finis incertus est. Ciceronis Hortensius contra philosophiam disserens, circumvenitur arguta conclusione; quod cum diceret philosophandum non esse, nihilominus philosophari videbatur, quoniam philosophi est, quid in vita faciendum, vel non faciendum sit, disputare. Nos ab hac calumnia immunes ac liberi sumus, qui philosophiam tollimus, quia humanae cogitationis inventio est; sophiam defendimus, quia divina traditio est, eamque ab omnibus suscipi oportere testamur. Ille, cum philosophiam tolleret, nec melius aliquid afferret, sapientiam tollere putabatur, eoque facilius de sententia pulsus est: quia constat hominem non ad stultitiam, sed ad sapientiam nasci.

Praeterea illud quoque argumentum contra philosophiam [Col. 0396C] valet plurimum, quo idem est usus Hortensius; ex eo posse intelligi, philosophiam non esse sapientiam, quod principium et origo ejus appareat. Quando, inquit, philosophi esse coeperunt? Thales [Col. 0397A] (ut opinor) primus, recens haec quidem aetas; [Col. 0397A] [6Kb] ubi ergo apud antiquiores latuit amor iste investigandae veritatis? Item Lucretius ait:

Denique natura haec rerum, ratioque reperta est
Nuper; et hanc primus cum primis ipse repertus
Nunc ego sum, in patrias qui possum vertere voces.
Et Seneca: »Nondum sunt, inquit, mille anni, ex quo initia sapientiae mota sunt.« Multis ergo saeculis humanum genus sine ratione vixit. Quod irridens Persius:

   Postquam (inquit) sapere urbi
Cum pipere et palmis venit;
tanquam sapientia cum saporis mercibus fuerit invecta: quae si secundum hominis naturam est, cum homine ipso coeperit necesse est; si vero non est, nec capere quidem illam posset humana natura. Sed quia recepit, igitur a principio fuisse sapientiam necesse [Col. 0397B] est; ergo philosophia, quia non a principio fuit, non est eadem vera sapientia. Sed videlicet Graeci, quia sacras veritatis litteras non attigerant, quemadmodum depravata esset sapientia, nesciverunt. Et ideo cum vacare sapientia humanam vitam putarent, philosophiam commenti sunt; id est, latentem atque ignotam sibi veritatem disserendo eruere voluerunt, quod studium, per ignorantiam veri, sapientiam putaverunt.



[Col. 0398A] CAPUT XVII. A Philosophia ad philosophos transit, initio ab Epicuro sumpto; et quomodo Leucippum et Democritum habuerit auctores erroris.

Dixi de philosophia ipsa quam breviter potui: nunc ad philosophos veniamus; non ut cum his decertemus, qui stare non possunt, sed ut eos fugientes atque dejectos nostro campo insequamur. Epicuri disciplina multo celebrior semper fuit, quam caeterorum; non quia veri aliquid afferat, sed quia multos populare nomen voluptatis invitat. Nemo enim non in vitia pronus est. Praeterea, ut ad se multitudinem contrahat, [Col. 0398B] apposita singulis quibusque moribus loquitur. Desidiosum vetat litteras discere, avarum populari largitione liberat, ignavum prohibet accedere ad rempublicam, pigrum exerceri, timidum militare. Irreligiosus audit deos nihil curare; inhumanus, et suis commodis serviens jubetur nihil cuiquam tribuere; omnia enim sua causa facere sapientem. Fugienti turbam solitudo laudatur. Qui nimium parcus est, discit aqua et polenta vitam posse tolerari. Qui [Col. 0399A] odit uxorem, [Col. 0399A] [5Kb] huic enumerantur coelibatus bona: habenti malos liberos orbitas praedicatur; adversus impios parentes nullum esse vinculum naturae. Impatienti ac delicato dolorem esse omnium malorum maximum dicitur: forti, etiam in tormentis beatum esse sapientem. Qui claritati ac potentiae studet, huic praecipitur reges colere: qui molestiam ferre non potest, huic regiam fugere. Ita homo astutus ex variis diversisque moribus circulum cogit, et dum studet placere omnibus, majore discordia secum ipse pugnavit, quam inter se universi. Unde autem disciplina ejus tota descendat, quam originem habeat, explicandum est.

Videbat Epicurus bonis adversa semper accidere, paupertatem, labores, exilia, charorum amissiones; [Col. 0399B] malos contra beatos esse, augeri potentia, honoribus affici: videbat innocentiam minus tutam, scelera impune committi: videbat, sine delectu morum, sine ordine ac discrimine annorum saevire mortem: sed alios ad senectutem pervenire, alios infantes rapi, alios jam robustos interire, alios in primo adolescentiae flore immaturis funeribus extingui, in bellis potius [Col. 0400A] meliores, et vinci, et perire. Maxime autem commovebat, homines in primis religiosos gravioribus malis affici: iis autem, qui aut deos omnino negligerent, aut non pie colerent, vel minora incommoda evenire vel nulla: ipsa etiam saepe templa fulminibus conflagrare. Quod Lucretius queritur (lib. II, de Natura rerum), cum dicit de Deo:

   Tum fulmina mittat, et aedes
Ipse suas disturbet; et in deserta recedens,
Saeviat exercens telum, quod saepe nocentes
Praeterit, exanimatque indignos, inque merentes.
Quod si vel exiguam veritatis auram colligere potuisset, numquam diceret, aedes illum suas disturbare; cum ideo disturbet, quod non sunt suae. Capitolium, quod est Romanae urbis et religionis caput summum, [Col. 0400B] non semel, sed saepius fulmine ictum conflagravit. Homines autem ingeniosi quid de hoc existimaverint, ex dicto Ciceronis apparet, qui ait, divinitus extitisse illam flammam, non quae terrestre illud domicilium Jovis deleret, sed quae sublimius magnificentiusque deposceret. Qua de re etiam in libris Consulatus sui eadem dixit quae Lucretius:

[Col. 0401A] Nam pater altitonans stellanti nixus Olympo,
Ipse [Col. 0401A] [17Kb] suas arces, atque inclyta templa petivit,
Et Capitolinis injecit sedibus ignes.
Pertinaci ergo stultitia non modo vim majestatemque veri Dei non intellexerunt: sed etiam impietatem sui erroris auxerunt, qui templum coelesti judicio saepe damnatum restituere contra fas omne contenderint.

Cum haec igitur cogitaret Epicurus, earum rerum velut iniquitate inductus (sic enim causam rationemque ignoranti videbatur) existimavit nullam esse providentiam. Quod cum sibi persuasisset, suscepit etiam defendendum: sic in errores inextricabiles se ipse conclusit. Si enim providentia nulla est, quomodo tam ordinate, tam disposite mundus effectus est? Nulla, inquit, dispositio est; multa enim facta [Col. 0401B] sunt aliter, quam fieri debuerunt. Et invenit homo divinus, quae reprehenderet. Quae singula si vacaret refellere, facile ostenderem, nec sapientem hunc fuisse, nec sanum. Item si nulla providentia est, quomodo animalium corpora tam providenter ordinata sunt, ut singula quaeque membra mirabili ratione disposita sua officia conservent? Nihil, inquit, in procreandis animalibus providentiae ratio molita est; nam neque oculi facti sunt ad videndum, neque aures ad audiendum, neque lingua ad loquendum, neque pedes sd ambulandum: quoniam prius haec nata sunt quam esset loqui, audire, videre, ambulare. Itaque non haec ad usum nata sunt: sed usus ex illis natus est. Si nulla providentia est, cur imbres cadunt, fruges oriuntur, arbusta frondescunt? Non, [Col. 0401C] inquit, semper causa animantium ista fiunt, quoniam providentiae nihil prosunt: sed omnia sua sponte fieri necesse est. Unde ergo nascuntur (Vide Lucret., lib. II) aut quomodo fiunt omnia quae geruntur? Non est, [Col. 0402A] inquit, providentiae opus; sunt enim semina per inane volitantia, quibus inter se temere conglobatis, universa gignuntur atque concrescunt. Cur igitur illa non sentimus aut cernimus? Quia nec colorem habent, inquit, nec calorem ullum, nec odorem; saporis quoque et humoris expertia sunt, et tam minuta, ut secari ac dividi nequeant.

Sic eum, quia in principio falsum susceperat, consequentium rerum necessitas ad deliramenta perduxit. Ubi enim sunt, aut unde ista corpuscula? Cur illa nemo praeter unum Leucippum somniavit? a quo Democritus eruditus haereditatem stultitiae reliquit Epicuro. Quae si sunt corpuscula, et quidem solida, ut dicunt, sub oculos certe venire possunt. Si eadem est natura omnium, quomodo res varias efficiunt? [Col. 0402B] Vario, inquit, ordine ac positione conveniunt: sicut litterae, quae cum sint paucae, varie tamen collocatae, innumerabilia verba conficiunt. At litterae varias formas habent. Ita, inquit, et haec ipsa primordia; nam sunt aspera, sunt hamata, sunt laevia. Secari ergo et dividi possunt, si aliquid inest illis quod emineat. Si autem laevia sunt et hamis indigent, cohaerere non possunt. Hamata igitur esse oportet, ut possint invicem concatenari. Cum vero tam minuta esse dicantur, ut nulla ferri acie dissici valeant, quomodo hamos, aut angulos habent? Quos, quia extant, necesse est posse divelli. Deinde quo foedere inter se, qua mente conveniunt, ut ex his aliquid construatur? Si sensu carent, nec coire tam disposite possunt; quia non potest quidquam rationale perficere, nisi ratio. [Col. 0402C] Quam multis coargui haec vanitas potest! sed properat oratio. Hic est ille,

Qui genus humanum ingenio superavit, et omnes
Praestinxit stellas, exortus uti aetherius sol.

[Col. 0403A] Quos equidem versus numquam sine risu legere possum. Non enim de Socrate, aut Platone hoc saltem dicebat, qui velut reges habentur philosophorum: sed de homine, quo sano et vigente, nullus aeger ineptius deliravit. Itaque poeta inanissimus leonis laudibus murem non ornavit, sed obruit et obtrivit. At idem nos metu liberat mortis, de qua haec ipsius verba sunt expressa: »Quando nos sumus, mors non est: quando mors est, nos non sumus; [Col. 0403A] [36Kb] mors ergo nihil ad nos.« Quam argute nos fefellit! quasi vero transacta mors timeatur, qua jam sensus ereptus est, ac non ipsum mori, quo sensus eripitur. Est enim tempus aliquod, quo nos etiamnum sumus, et mors tamen nondum est; idque ipsum videtur miserum esse, cum et mors esse incipit, et nos esse desinimus.

[Col. 0403B] Nec frustra dictum est: Mors misera non est. Aditus ad mortem est miser: hoc est, morbo tabescere, ictum perpeti, ferrum corpore excipere, ardere igni, dentibus bestiarum laniari. Haec sunt quae timentur, non quia mortem afferunt, sed quia dolorem magnum. Quin potius effice ne dolor malum sit. Omnium, inquit, malorum maximum est. Qui ergo non possum non timere, si id, quod mortem antecedit, aut efficit, malum est? Quid, quod totum illud argumentum falsum est? quia non intereunt animae. Animae vero, inquit, intereunt. Nam quod cum corpore nascitur, cum corpore intereat necesse est. Jam superius dixi, differre me hunc locum melius, et operi ultimo reservare. ut hanc Epicuri persuasionem, sive [Col. 0403C] illa Democriti, sive Dicaearchi fuit, et argumentis, et divinis testimoniis redarguam. Verum ille fortasse impunitatem [Col. 0404A] vitiis suis spopondit; fuit enim turpissimae voluptatis assertor, cujus capiendae causa, nasci hominem putavit. Quis, cum hoc affirmari audiat, vitiis et sceleribus abstineat? Nam si periturae sunt animae, appetamus divitias, ut omnes suavitates capere possimus: quae si nobis desunt, ab iis qui habent, auferamus clam, dolo, vi; eo magis, si humanas res Deus nullus curat, quandocumque spes impunitatis arriserit, rapiamus, necemus. Sapientis est enim malefacere, si et utile sit, et tutum; quoniam si quis in coelo Deus est, non irascitur cuiquam. Aeque stulti est et benefacere; quia sicut ira non commovetur, ita nec gratia tangitur. Voluptatibus igitur, quoquo modo possumus, serviamus. Brevi enim tempore nulli erimus omnino. Ergo nullum diem, nullum denique [Col. 0404B] temporis punctum fluere nobis sine voluptate patiamur; ne, quia ipsi quandoque perituri sumus, id ipsum quod viximus pereat.

Hoc ille tametsi non dicit verbo, re tamen ipsa docet. Nam cum disputat, omnia sapientem sua causa facere, ad utilitatem suam refert omnia quae agit. Ita qui audit haec flagitia, nec boni quidquam faciendum putabit, quoniam benefacere ad utilitatem spectat alienam, nec a scelere abstinendum, quia maleficio praeda conjuncta est. Archipyrata quisquam, vel latronum ductor, si suos ad grassandum cohortetur; quo alio sermone uti potest, quam ut eadem dicat, quae dicit Epicurus? Deos nihil curare; non ira, non gratia tangi; inferorum poenas non esse metuendas, [Col. 0404C] quod animae post mortem occidant, nec ulli omnino sint inferi; voluptatem esse maximum bonum; nullam [Col. 0405A] esse humanam societatem; sibi quemque consulere; neminem esse qui alterum diligat, nisi sua causa; [Col. 0405A] [141Kb] mortem non esse metuendam forti viro, nec ullum dolorem, qui etiamsi torqueatur, si uratur, nihil curare se dicat. Est plane, cur quisquam putet, hanc vocem viri esse sapientis, quae potest latronibus aptissime commodari?



CAPUT XVIII. Pythagorici et Stoici, animarum immortalitatem statuentes, voluntariam mortem inaniter persuadent.

Alii autem contraria his disserunt, superesse animas post mortem; et hi sunt maxime Pythagorici ac Stoici: quibus etsi ignoscendum est, quia verum sentiunt, [Col. 0405B] non possum tamen non reprehendere eos, quia non sententia, sed casu inciderunt in veritatem. Itaque in eo ipso quod recte sentiebant aliquid errarunt. [Col. 0406A] Nam cum timerent argumentum illud, quo colligitur necesse esse, ut occidant animae cum corporibus, quia cum corporibus nascuntur, dixerunt non nasci animas, sed insinuari potius in corpora, et de aliis in alia migrare. Non putaverunt aliter fieri posse, ut supersint animae post corpora, nisi videantur fuisse ante corpora. Par igitur, ac prope similis error est partis utriusque. Sed haec in praeterito falsa est, illa in futuro. Nemo enim vidit, quod est verissimum, et nasci animas, et non occidere; quia, cur id fieret, aut quae ratio esset hominis, nescierunt. Multi ergo ex iis, quia aeternas esse animas suspicabantur, tamquam in coelum migraturi essent, sibi ipsis manus intulerunt: ut Cleanthes, ut Chrysippus; ut Zeno, ut Empedocles, qui se in ardentis Aetnae specum intempesta [Col. 0406B] nocte dejecit, ut, cum repente non apparuisset, abiisse ad deos crederetur; et ex Romanis Cato, qui fuit in omni sua vita Socraticae vanitatis imitator. [Col. 0407A] Nam Democritus [Col. 0407A] [34Kb] in alia fuit persuasione. Sed tamen

Sponte sua letho caput obvius obtulit ipse,
quo nihil sceleratius fieri potest. Nam si homicida nefarius est, quia hominis extinctor est, eidem sceleri obstrictus est, qui se necat, quia hominem necat. Imo vero majus esse id facinus existimandum est, cujus ultio Deo soli subjacet. Nam sicut in hanc vitam non nostra sponte venimus, ita rursus ex hoc domicilio corporis, quod tuendum nobis assignatum est, ejusdem jussu recedendum est, qui nos in hoc corpus induxit, tamdiu habituros, donec jubeat emitti; et si vis aliqua inferatur, aequa mente id patiendum est, cum extincta innocentis anima inulta esse non possit, habeamusque judicem magnum, cui soli vindicta in integro semper est.

[Col. 0407B] Homicidae igitur illi omnes philosophi, et ipse romanae [Col. 0408A] sapientiae princeps Cato, qui antequam se occideret, perlegisse Platonis librum dicitur, qui est scriptus de aeternitate animarum, et ad summum nefas philosophi auctoritate compulsus est; et hic tamen aliquam moriendi causam videtur habuisse, odium servitutis. Quid Ambraciotes ille, qui, cum eumdum librum perlegisset praecipitem se dedit, nullam aliam ob causam, nisi quod Platoni credidit? Execrabilis prorsus ac fugienda doctrina, si abigit homines a vita. Quod si scisset Plato, atque docuisset, a quo, et quomodo, et quibus, et quae ob facta, et quo tempore immortalitas tribuatur, nec Cleombrotum impegisset in mortem voluntariam, nec Catonem, sed eos ad vitam et justitiam potius erudisset. Nam Cato videtur mihi causam quaesisse moriendi, non tam ut Caesarem [Col. 0408B] fugeret, quam ut Stoicorum decretis obtemperaret, quos sectabatur, nomenque suum grandi aliquo facinore [Col. 0409A] clarificaret: [Col. 0409A] [26Kb] cui quid mali accidere potuerit, si viveret, non invenio. Caius enim Caesar, ut clemens erat, nihil aliud efficere volebat, etiam in ipso belli civilis ardore, quam ut bene mereri de Republica videretur, duobus optimis civibus Cicerone et Catone servatis. Sed redeamus ad eos qui mortem pro bono laudant. De vita quereris, quasi vixeris, aut umquam tibi ratio constiterit, cur omnino sis natus. Nonne igitur tibi verus ille et communis omnium pater Terentianum illud (Vid. Ter. Heautontimor., act. V, sc. 2) jure increpaverit:

Prius disce, quid sit vivere;
Si displicebit vita, tum isthoc utitor.
Indigaris te malis esse subjectum: quasi quidquam merearis boni, qui patrem, qui dominum, qui regem tuum nescis; qui quamvis clarissimam lucem [Col. 0409B] intuearis oculis, mente tamen caecus es, et in profundis ignorantiae tenebris jaces. Quae ignorantia effecit, ut quosdam dicere non puderet, idcirco nos esse natos, ut scelerum poenas lueremus: quo quid delirius dici possit, non video. Ubi enim, vel quae scelera potuimus admittere, qui omnino non fuimus? Nisi forte credemus inepto illi seni, qui se in priori vita Euphorbum fuisse mentitus est. Hic, credo, quod erat ignobili genere natus, familiam sibi ex Homeri carminibus adoptavit. O miram et singularem Pythagorae memoriam! O miseram oblivionem nostrum omnium, qui nesciamus, qui ante fuerimus! Sed fortasse, vel errore aliquo, vel gratia sit effectum, ut ille solus lethaeum gurgitem non attigerit, nec oblivionis aquam gustaverit: videlicet senex [Col. 0409C] vanus (sicut otiosae aniculae solent) fabulas tamquam [Col. 0410A] infantibus credulis finxit. Quod si bene sensisset de iis, quibus haec locutus est, si homines eos existimasset, nunquam sibi tam petulanter mentiendi licentiam vindicasset. Sed deridenda est hominis levissimi vanitas. Quid Ciceroni faciemus? qui cum in principio Consolationis suae dixisset, luendorum scelerum causa nasci homines, iteravit id ipsum postea, quasi objurgans eum, qui vitam non esse poenam putet. Recte ergo praefatus est, errore, ac miserabili veritatis ignorantia se teneri.



CAPUT XIX. Cicero et alii sapientissimi animarum immortalitatem, sed infideliter docent; et quod bona vel mala mors ex ante acta vita sit ponderanda.

At illi, qui de mortis bono disputant quia nihil [Col. 0410B] veri sciunt, sic argumentantur: Si nihil est post mortem, non est malum mors; aufert enim sensum mali. Si autem supersunt animae, est etiam bonum, quia immortalitas sequitur. Quam sententiam Cicero de Legibus sic explicavit: »Gratulemurque nobis, quoniam mors aut meliorem, quam qui est in vita, aut certe non deteriorem allatura est statum. Nam sine corpore animo vigente, divina vita est; sensu carente, nihil profecto est mali.« Argute, ut sibi videbatur, quasi nihil esse aliud possit. Atqui utrumque hoc falsum est. Docent enim divinae Litterae, non extingui animas: sed aut pro justitia praemio affici, aut poena pro sceleribus sempiterna. Nec enim fas aut eum qui sceleratus in vita feliciter fuerit, effugere quod meretur; aut eum, qui ob justitiam miserrimus [Col. 0410C] fuerit, sua mercede fraudari. Quod adeo verum est, [Col. 0411A] ut idem Tullius in Consolatione non easdem sedes [Col. 0411A] [49Kb] incolere justos atque impios praedicaverit. Nec enim omnibus, inquit, iidem illi sapientes arbitrati sunt, eumdem cursum in coelum patere: nam vitiis et sceleribus contaminatos deprimi in tenebras, atque in coeno jacere docuerunt; castos autem animos, puros, integros, incorruptos, bonis etiam studiis atque artibus expolitos, levi quodam et facili lapsu ad deos, id est, ad naturam sui similem pervolare. Quae sententia superiori illi argumento repugnat. Illud enim sic assumptum est, tamquam necesse sit, omnem hominem natum immortalitate donari. Quod igitur erit discrimen virtutis, ac sceleris, si nihil interest, utrumne Aristides sit aliquis, an Phalaris? utrum Cato, an Catilina? Sed hanc repugnantiam rerum [Col. 0411B] sententiarumque non cernit, nisi qui tenet veritatem. Si quis igitur nos roget, utrumne bonum sit mors, an malum? respondebimus, qualitatem ejus ex vitae ratione pendere. Nam sicut vita ipsa bonum est, si cum virtute vivatur, malum, si cum scelere: sic et mors ex praeteritis vitae actibus ponderanda est. Ita fit, ut si vita in Dei religione transacta sit, mors malum non sit; quia translatio est ad immortalitatem. Sin autem, malum sit necesse est; quoniam ad aeterna (ut dixi) supplicia transmittit.

Quid ergo dicemus, nisi errare illos, qui aut mortem appetunt, tamquam bonum, aut vitam fugiunt, [Col. 0411C] tamquam malum? nisi quod sunt iniquissimi, qui [Col. 0412A] pauciora mala non pensant bonis pluribus. Nam cum omnem vitam per exquisitas et varias traducant voluptates, mori cupiunt, si quid forte his amaritudinis supervenit; et sic habent, tamquam illis nunquam fuerit bene, si aliquando fuerit male. Damnant igitur vitam omnem, plenamque nihil aliud, quam malis opinantur. Hinc nata est inepta illa sententia, hanc esse mortem, quam nos vitam putemus; illam vitam, quam nos pro morte timeamus: ita primum bonum esse, non nasci, secundum citius mori. Quae, ut majoris sit auctoritatis, Sileno attribuitur. Cicero, in Consolatione: »Non nasci, inquit, longe optimum, nec in hos scopulos incidere vitae; Proximum autem, si natus sis, quamprimum mori, tanquam ex incendio effugere violentiam fortunae.« Credidisse [Col. 0412B] illum vanissimo dicto exinde apparet, quod adjecit aliquid de suo, ut ornaret. Quaero igitur, cui esse optimum putet non nasci, cum sit nullus omnino, qui sentiat: nam ut bonum sit aliquid, aut malum, sensus efficit. Deinde, cur omnem vitam nihil aliud esse, quam scopulos, et incendium putaverit; quasi aut in nostra fuerit potestate, ne nasceremur, aut vitam nobis fortuna tribuat, non Deus, aut vivendi ratio quidquam simile incendio habere videatur.

Non dissimile Platonis illud est. quod aiebat, se gratias agere naturae: primum, quod homo natus [Col. 0412C] esset potius, quam mutum animal; deinde, quod [Col. 0413A] mas [Col. 0413A] [12Kb] potius, quam foemina; quod Graecus, quam Barbarus; postremo, quod Atheniensis, et quod temporibus Socratis. Dici non potest, quantam mentibus caecitatem, quantosque pariat errores ignoratio veritatis. Ego plane contenderim, numquam quidquam dictum esse in rebus humanis delirius. Quasi vero si aut Barbarus, aut mulier, aut asinus denique natus esset, idem ipse Plato esset, ac non ipsum illud, quod natum fuisset. Sed videlicet Pyhagorae credidit, qui ut vetaret homines animalibus vesci, dixit, animas de corporibus in aliorum animalium corpora commeare: quod et vanum et impossibile est. Vanum, quia necesse non fuit veteres animas in nova corpora inducere, cum idem artifex, qui primas aliquando fecerat, potuerit semper novas facere. Impossibile, quia [Col. 0413B] rectae rationis anima tam immutare naturam status sui non potest, quam ignis aut deorsum niti, aut in transversum, fluminis modo, flammam suam fundere. Existimavit igitur homo sapiens, potuisse fieri, ut anima, quae tunc erat in Platone, in aliquod mutum animal includeretur, essetque humano sensu praedita, ut intelligeret ac doleret incongruenti se corpore oneratam. Quanto sanius faceret, si gratias agere se diceret, quod ingeniosus, quod docilis natus esset, quod in iis opibus, ut liberaliter erudiretur. Nam quod Athenis natus est, quid in eo beneficii [Col. 0414A] fuit? An non plurimi extiterunt in aliis civitatibus excellenti ingenio atque doctrina viri, qui meliores singuli, quam omnes Athenienses fuerunt? Quanta hominum millia fuisse credamus, qui et Athenis nati, et temporibus Socratis, indocti tamen, ac stulti fuerunt? Non enim aut parietes, aut locus in quo quisque est effusus ex utero conciliat homini sapientiam. Quid vero attinuit Socratis se temporibus natum gratulari? Num Socrates ingenia discentibus potuit commodare? Non venit in mentem Platoni Alcibiadem quoque et Critiam ejusdem Socratis assiduos auditores fuisse; quorum alter hostis patriae acerrimus fuit, alter crudelissimus omnium tyrannorum.



CAPUT XX. Socrates aliis prudentior fuit in philosophia, quamvis [Col. 0414B] in multis desipuerit.

Videamus nunc, quid in Socrate ipso tam magnum fuerit, ut homo sapiens merito gratias ageret, illius se temporibus esse natum. Non inficior fuisse illum paulo cordatiorem, quam caeteros, qui naturam rerum putaverunt ingenio posse comprehendi. In quo illos non excordes tantum fuisse arbitror, sed etiam impios; quod in secreta coelestis illius providentiae curiosos oculos voluerint immittere. Romae, et in plerisque urbibus scimus esse quaedam sacra, quae [Col. 0415A] aspici a viris nefas habeatur. [Col. 0415A] [5Kb] Abstinent igitur aspectu, quibus contaminare illa non licet: et si forte, vel errore, vel casu quopiam vir aspexerit, primo poena ejus, deinde instauratione sacrificii, scelus expiatur. Quid his facias, qui inconcessa scrutari volunt? Nimirum multo sceleratiores, qui arcana mundi, et hoc coeleste templum profanare impiis disputationibus quaerunt, quam qui aedem Vestae, aut Bonae Deae, aut Cereris intraverint. Quae penetralia quamvis adire viris non liceat, tamen a viris fabricata sunt. Hi vero non tantum impietatis crimen effugiunt: sed, quod est multo indignius, eloquentiae famam, et ingenii gloriam consequuntur. Quid, si aliquid investigare possent? Sunt enim tam stulti in asseverando. quam improbi in quaerendo; cum neque invenire quidquam possint, nec defendere, etiamsi [Col. 0415B] invenerint. Nam si verum vel fortuito viderint, quod saepius contingit, committunt, ut ab aliis id pro falso refellatur. Non enim descendit aliquis de coelo, qui sententiam de singulorum opinionibus ferat: quapropter nemo dubitaverit, eos, qui ista conquirant, stultos, ineptos, insanos esse.

Aliquid ergo Socrates habuit cordis humani, qui cum intelligeret haec non posse inveniri, ab ejusmodi quaestionibus se removit; vereorque ne in eo solo. Multa enim sunt ejus non modo laude indigna, sed etiam reprehensione dignissima, in quibus fuit suorum [Col. 0416A] simillimus. Ex his unum eligam, quod ab omnibus sit probatum. Celebre hoc proverbium Socrates habuit: »Quod supra nos, nihil ad nos.« Procumbamus igitur in terram, et manus nobis ad praeclara opera datas convertamus in pedes. Nihil ad nos coelum, ad cujus contemplationem sumus excitati; nihil denique lux ipsa pertineat: certe victus nostri causa de coelo est. Quod si hoc sensit, non esse de rebus coelestibus disputandum, ne illorum quidem rationem poterat comprehendere, quae sub pedibus habebat. Quid ergo? num erravit in verbis? Verisimile non est: sed nimirum id sensit, quod locutus est, religioni minime serviendum: quod si aperte diceret, nemo pateretur.

Quis enim non sentiat, hunc mundum tam mirabili ratione perfectum, aliqua providentia gubernari? [Col. 0416B] quandoquidem nihil est, quod possit sine ullo moderatore consistere. Sic domus ab habitatore deserta dilabitur; navis sine gubernatore abit pessum; et corpus, relictum ab anima, diffluit: nedum putemus, tantam illam molem aut construi sine artifice, aut stare tamdiu sine rectore potuisse. Quod si publicas illas religiones voluit evertere, non improbo, quin etiam laudabo, si ipse quod est melius invenerit. Verum idem per canem et anserem dejerabat. O hominem scurram (ut ait Zeno epicureus) ineptum, perditum, desperatum, si cavillari voluit religionem; dementem, [Col. 0417A] si hoc serio fecit, ut animal turpissimum pro Deo haberet! Quis jam superstitiones Aegyptiorum audeat reprehendere, quas Socrates Athenis auctoritate confirmavit sua? Illud vero nonne summae vanitatis, quod ante mortem familiares suos rogavit, ut Aesculapio gallum, [Col. 0417A] [34Kb] quem voverat, pro se sacrarent? Timuit videlicet, ne apud Rhadamanthum reciperatorem voti reus fieret ab Aesculapio. Dementissimum hominem putarem, si morbo affectus periisset. Cum vero hoc sanus fecerit, est ipse insanus, qui eum putat fuisse sapientem. En, cujus temporibus natum esse se homo sapiens gratulatur.



CAPUT XXI. De Platonis doctrina, quae respublicas destrueret.

Videamus tamen, quid illum Socrates docuerit, [Col. 0417B] qui cum totam Physicam repudiasset, eo se contulit, ut de virtute atque officio quaereret. Itaque non dubito, quin auditores suos justitiae praeceptis erudierit. Docente igitur Socrate, non fugit Platonem, justitiae vim in aequitate consistere; siquidem omnes pari conditione nascuntur. Ergo nihil (inquit) privati ac proprii habeant: sed ut pares esse possint, quod [Col. 0418A] justitiae ratio desiderat, omnia in commune possideant. Ferri hoc potest, quamdiu de pecunia dici videtur. Quod ipsum quam impossibile sit, et quam injustum, poteram multis rebus ostendere. Concedamus tamen, ut possit fieri. Omnes enim sapientes erunt, et pecuniam contemnent. Quo ergo illum communitas ista perduxit? Matrimonia quoque inquit, communia esse debebunt: scilicet ut ad eamdem mulierem multi viri, tamquam canes confluant; et is utique obtineat, qui viribus vicerit: aut si patientes sunt, ut philosophi, expectent, ut vicibus, tamquam lupanar obeant. O miram Platonis aequitatem! Ubi est igitur virtus castitatis? ubi fides conjugalis? quae si tollas, omnis justitia sublata est. At idem dixit, beatas civitates futuras fuisse, si aut [Col. 0418B] philosophi regnarent, aut reges philosopharentur. Huic vero tam justo, tam aequo viro regnum dares, qui aliis abstulisset sua, aliis condonasset aliena; prostituisset pudicitiam foeminarum: quae nullus unquam non modo rex, sed ne tyrannus quidem fecit.

Quam vero intulit rationem turpissimi hujus consilii? Sic inquit: Civitas concors erit, et amoris mutui constricta vinculis, si omnes omnium fuerint [Col. 0419A] et mariti, et patres, et uxores, et liberi. Quae ista confusio generis humani est! Quomodo servari potest caritas, ubi nihil est certum quod ametur? Quis aut vir mulierem, aut mulier virum diliget, nisi hahitaverint semper una, nisi devota mens, [Col. 0419A] [16Kb] et servata invicem fides individuam fecerit charitatem? quae virtus in illa promiscua voluptate locum non habet. Item si omnes omnium liberi sint, quis amare liberos tamquam suos poterit, cum suos esse aut ignoret, aut dubitet? quis honorem tamquam patri deferet, cum unde natus sit nesciat? Ex quo fit, ut non tantum alienum pro patre habeat, sed etiam patrem pro alieno. Quid, quod uxor potest esse communis, filius non potest, quem concipi non nisi ex uno necesse est. Perit ergo illi uni communitas, ipsa [Col. 0419B] reclamante natura. Superest, ut tantummodo concordiae causa uxores velit esse communes. At nulla vehementior discordiarum causa est, quam unius foeminae a multis maribus appetitio. In quo Plato, si ratione non potuit, exemplis certe potuit admoneri, et mutorum animalium, quae ob hoc vel acerrime pugnant, et hominum, qui semper ob eam rem gravissima inter se bella gesserunt.



CAPUT XXII De Platonis praeceptis, iisdemque reprehensis.

Restat ut communio ista nihil aliud habeat, praeter adulteria, et libidines; propter quas funditus eruendas, virtus est vel maxime necessaria. Itaque non [Col. 0419C] invenit concordiam, quam quaerebat; quia non videbat, unde oriatur. Nam justitia in extrapositis nihil [Col. 0420A] momenti habet, ne in corpore quidem: sed tota in hominis mente versatur. Qui ergo vult homines adaequare, non matrimonia, non opes subtrahere debet; sed arrogantiam, superbiam, tumorem, ut illi potentes et elati pares esse se etiam mendicissimis sciant. Detracta enim divitibus insolentia et iniquitate, nihil intererit utrumne alii divites, alii pauperes sint, cum animi pares fuerint; quod efficere nulla res alia praeter religionem Dei potest. Putavit igitur se invenisse justitiam, cum eam prorsus everterit; quia non rerum fragilium, sed mentium debet esset communitas. Nam si justitia virtutum omnium mater est, cum illae singulae tolluntur, ipsa subvertitur. Tulit autem Plato ante omnia frugalitatem: quae utique nulla est, ubi proprii nihil [Col. 0420B] habeatur. Tulit abstinentiam: siquidem nihil fuerit, quod abstineatur, alienum. Tulit temperantiam, tulit castitatem; quae virtutes in utroque sexu maximae sunt. Tulit verecundiam, pudorem, modestiam, si honesta et legitima esse incipiunt, quae solent flagitiosa et turpia judicari. Sic virtutem dum vult omnibus dare, omnibus adimit. Nam rerum proprietas, et vitiorum, et virtutum materiam continet: communitas autem nihil aliud, quam vitiorum licentiam. Nam viri, qui multas mulieres habent, nihil aliud dici possunt, quam luxuriosi ac nepotes. Item mulieres, quae a multis habentur, non utique adulterae, quia certum matrimonium nullum est, sed prostitutae ac meretrices sint necesse est.

Redegit ergo humanam vitam ad similitudinem, [Col. 0420C] non dicam mutorum, sed pecudum ac belluarum. Nam volucres pene omnes faciunt matrimonia, et [Col. 0421A] paria junguntur, [Col. 0421A] [6Kb] et nidos suos tamquam geniales toros concordi mente defendunt; et foetus suos, quia certi sunt, amant; et si alienos objeceris, abigunt. At homo sapiens contra morem hominum, contraque naturam, stultiora sibi, quae imitaretur, elegit. Et quoniam videbat in caeteris animalibus officia marium foeminarumque non esse divisa, existimavit oportere etiam mulieres militare, et consiliis publicis interesse, et magistratus gerere, et imperia suscipere. Itaque his arma et equos assignavit: consequens est, ut lanam et telam viris, et infantium gestationes. Nec vidit impossibilia esse, quae diceret; ex eo quod adhuc in orbe terrae, neque tam stulta, neque tam vana ulla gens extiterit; quae hoc modo viveret.



[Col. 0421B] CAPUT XXIII. De erroribus quorumdam philosophorum, deque sole et luna.

Cum igitur in tanta vanitate ipsi philosophorum principes deprehendantur, quid illos minores putabimus, qui numquam sibi tam sapientes videri solent, [Col. 0422A] quam cum pecuniae contemptu gloriantur? Fortis animus. Sed expecto quid faciant, et quo ille contemptus evadat. Tradita sibi a parentibus patrimonia tamquam malum fugiunt, ac deserunt. Et ne in tempestate naufragium faciant, in tranquillo se ultro praecipitant, non virtute, sed perverso metu fortes; sicut illi, qui, cum timent ne ab hoste jugulentur, ipsi se jugulant, ut mortem morte devitent. Sic isti, unde possent gloriam liberalitatis acquirere, sine honore, sine gratia perdunt. Laudatur Democritus, quod agros suos reliquerit, eosque pascua publica fieri passus sit. Probarem, si donasset. Nihil autem sapienter fit, quod si ab omnibus fiat, inutile est ac malum. Sed haec negligentia tolerabilis. Quid ille, qui patrimonium in nummos redactum effudit in mare? Ego dubito [Col. 0422B] utrumne sanus, an demens fuerit. Abite, inquit, in profundum, malae cupiditates; ego vos mergam, ne ipse mergar a vobis. Si tantus pecuniae contemptus est, fac illam beneficium, fac humanitatem, largire pauperibus: potest hoc, quod perditurus es, multis succurrere, ne fame, aut siti, aut nuditate moriantur. Imitare insaniam saltem furoremque [Col. 0423A] Tuditani; [Col. 0423A] [23Kb] sparge populo diripienda. Potes et pecuniam effugere, et tamen bene collocare; quia salvum est quidquid pluribus profuit.

Zenonis autem paria peccata quis probat? Sed omittamus id, quod est ab omnibus semper irrisum. Illud satis est ad coarguendum furiosi hominis errorem, quod inter vitia et morbos misericordiam ponit. Adimit nobis affectum, quo ratio humanae vitae pene omnis continetur. Cum enim natura hominis imbecillior sit quam caeterorum animalium, quae vel ad perferendam vim temporum, vel ad incursiones a suis corporibus arcendas, naturalibus munimentis providentia coelestis armavit: homini autem quia nihil [Col. 0423B] istorum datum est, accepit pro istis omnibus miserationis [Col. 0424A] affectum, qui plane vocatur humanitas, qua nosmet invicem tueremur. Nam si homo ad conspectum alterius hominis efferaretur, quod facere videmus animantes quarum natura solivaga est, nulla esset hominum societas, nulla urbium condendarum vel cura, vel ratio. Sic neque vita quidem satis tuta, cum et caeteris animalibus exposita esset imbecillitas hominum, et ipsi inter semetipsos belluarum more saevirent. Non minor in aliis dementia.

Quid enim dici potest de illo, qui nigram dixit esse nivem? quam consequens erat, ut etiam picem albam esse diceret! Hic est ille, qui se idcirco natum esse dicebat, ut coelum ac solem videret, qui in terra nihil [Col. 0424B] videbat sole lucente. Xenophanes dicentibus Mathematicis [Col. 0424B] [44Kb] [Col. 0425A] orbem lunae duodeviginti partibus majorem esse, quam terram, stultissime credidit; et quod huic levitati fuit consentaneum, dixit, intra concavum lunae sinum esse aliam terram, et ibi aliud genus hominum simili modo vivere, quo nos in hac terra vivimus. Habent igitur illi lunatici homines alteram lunam, quae illis nocturnum lumen exhibeat, sicut haec exhibet nobis. Et fortasse noster hic orbis alterius inferioris terrae luna sit. Fuisse Seneca inter Stoicos ait, qui deliberaret utrumne Soli quoque suos populos daret: inepte scilicet, qui dubitaverit. Quid enim perderet, si dedisset? Sed, credo, calor deterrebat, ne tantam multitudinem periculo committeret; ne si aestu nimio periissent, ipsius culpa evenisse tanta calamitas diceretur.



[Col. 0425B] CAPUT XXIV. De antipodibus, de coelo ac sideribus.

Quid illi, qui esse contrarios vestigiis nostris Antipodas putant, num aliquid loquuntur? aut est quisquam tam ineptus, qui credat esse homines, quorum vestigia sint superiora, quam capita? aut ibi, quae apud nos jacent, inversa pendere? fruges et arbores deorsum versus crescere? pluvias, et nives, et grandinem sursum versus cadere in terram? Et miratur [Col. 0426A] aliquis, hortos pensiles inter septem mira narrari, cum philosophi et agros, et maria, et urbes, et montes pensiles faciant? Hujus quoque erroris aperienda nobis origo est. Nam semper eodem modo falluntur. Cum enim falsum aliquid in principio sumpserint, veri similitudine inducti, necesse est eos in ea, quae consequuntur, incurrere. Sic incidunt in multa ridicula; quia necesse est falsa esse, quae rebus falsis congruunt. Cum autem primis habuerint fidem, qualia sint ea, quae sequuntur, non circumspiciunt, sed defendunt omni modo; cum debeant prima illa, utrumne vera sint, an falsa, ex consequentibus judicare.

Quae igitur illos ad Antipodas ratio perduxit? Videbant siderum cursus in occasum meantium; solem [Col. 0426B] atque lunam in eamdem partem semper occidere, atque oriri semper ab eadem. Cum autem non perspicerent, quae machinatio cursus eorum temperaret, nec quomodo ab occasu ad orientem remearent, coelum autem ipsum in omnes partes putarent esse devexum, quod sic videri, propter immensam latitudinem necesse est: existimaverunt, rotundum esse mundum sicut pilam, et ex motu siderum opinati sunt coelum volvi, sic astra solemque, cum occiderint, volubilitate ipsa mundi ad ortum referri. Itaque et aereos orbes [Col. 0427A] fabricati sunt, quasi ad figuram mundi, eosque caelarunt portentosis quibusdam simulacris, quae astra esse dicerent. Hanc igitur coeli rotunditatem [Col. 0427A] [25Kb] illud sequebatur, ut terra in medio sinu ejus esset inclusa. Quod si ita esset, etiam ipsam terram globo similem; neque enim fieri posset, ut non esset rotundum, quod rotundo conclusum teneretur. Si autem rotunda etiam terra esset, necesse esse, ut in omnes coeli partes eamdem faciem gerat, id est montes erigat, campos tendat, maria consternat. Quod si esset, etiam sequebatur illud extremum, ut nulla sit pars terrae, quae non ab hominibus caeterisque animalibus incolatur. Sic pendulos istos Antipodas coeli rotunditas adinvenit.

Quod si quaeras ab iis, qui haec portenta defendunt, [Col. 0427B] quomodo non cadunt omnia in inferiorem illam coeli partem; respondent, hanc rerum esse naturam, ut pondera in medium ferantur, et ad medium connexa sint omnia, sicut radios videmus in rota; quae autem levia sunt, ut nebula, fumus, ignis, a medio deferantur, ut coelum petant. Quid dicam de iis nescio, qui, cum semel aberraverint, constanter in stultitia perseverant, et vanis vana defendunt; nisi quod eos interdum puto, aut joci causa philosophari, [Col. 0428A] aut prudentes et scios mendacia defendenda suscipere, quasi ut ingenia sua in malis rebus exerceant, vel ostendant. At ego multis argumentis probare possem, nullo modo fieri posse, ut coelum terra sit inferius, nisi et liber jam concludendus esset, et adhuc aliqua restarent, quae magis sunt praesenti operi necessaria. Et quoniam singulorum errores percurrere non est unius libri opus, satis sit pauca enumerasse, ex quibus possit qualia sint caetera intelligi.



CAPUT XXV. De addiscenda philosophia; et quanta ad ejus studium sint necessaria.

Nunc pauca nobis de philosophia in commune [Col. 0428B] dicenda sunt, ut confirmata causa peroremus. Summus ille noster Platonis imitator existimavit philosophiam non esse vulgarem, quod eam non nisi docti homines assequi possint. »Est, inquit Cicero (lib. II Tusc., no 1), philosophia paucis contenta judicibus, multitudinem consulto ipsa fugiens.« Non est ergo sapientia, si ab hominum coetu abhorret: quoniam si sapientia homini data est, sine ullo discrimine omnibus data est, ut nemo sit prorsus, [Col. 0429A] qui eam capere non possit. At illi virtutem humano generi datam sic amplexantur, ut soli omnium publico bono frui velle videantur, tam invidi, quam si velint deligare oculos [Col. 0429A] [5Kb] aut effodere caeteris, ne solem videant. Nam quid est aliud hominibus negare sapientiam, quam mentibus eorum verum ac divinum lumen auferre? Quod si natura hominis sapientiae capax est, oportuit et opifices, et rusticos, et mulieres, et omnes denique, qui humanam formam gerunt, doceri, ut sapiant; populumque ex omni lingua, et conditione, et sexu, et aetate conflari. Maximum itaque argumentum est, philosophiam neque ad sapientiam tendere, neque ipsam esse sapientiam, quod mysterium ejus barba tantum celebratur et pallio. Senserunt hoc adeo Stoici, qui et servis, et mulieribus philosophandum esse dixerunt; [Col. 0429B] Epicurus quoque, qui rudes omnium litterarum ad philosophiam invitat; item Plato, qui civitatem de sapientibus voluit componere.

Conati quidem illi sunt facere, quod veritas exigebat: sed non potuit ultra verba procedi. Primum, quia multis artibus opus est, ut ad philosophiam possit accedi. Discendae istae communes litterae propter usum legendi, quia in tanta rerum varietate, nec disci audiendo possunt omnia, nec memoria [Col. 0429C] contineri. Grammaticis quoque non parum operae [Col. 0430A] dandum est, ut rectam loquendi rationem scias. Id multos annos auferat necesse est. Nec oratoria quidem ignoranda est; ut ea, quae didiceris, proferre atque eloqui possis. Geometria quoque, ac musica, et astrologia necessaria est, quod hae artes cum philosophia habent aliquam societatem: quae universa perdiscere neque foeminae possunt, quibus intra puberes annos officia mox usibus domesticis profutura discenda sunt neque servi, quibus per eos annos vel maxime serviendum est, quibus possunt discere; neque pauperes, aut opifices, aut rustici, quibus in diem victus labore est quaerendus. Ob eam causam Tullius ait abhorrere a multitudine philosophiam. At enim rudes Epicurus accipiet. Quomodo ergo illa, quae de principiis rerum dicuntur, intelligunt, quae perplexa et involuta vix etiam politi homines [Col. 0430B] assequuntur?

In rebus igitur obscuritate implicitis, et ingeniorum varietate confusis, et eloquentium virorum exquisito sermone fucatis, quis imperito ac rudi locus est? Denique nullas unquam mulieres philosophari docuerunt, praeter unam ex omni memoria Themisten; neque servos, praeter unum Phaedonem, quem male servientem redemisse ac docuisse Cebetem tradunt. Enumerant etiam Platonem, ac Diogenem; [Col. 0430C] qui tamen servi non fuerunt: sed his servitus evenerat; [Col. 0431A] sunt enim capti. Platonem quidem redemisse Anniceris quidam [Col. 0431A] [5Kb] traditur sestertiis octo. Itaque insectatus est conviciis hunc ipsum redemptorem Seneca, quod parvo Platonem aestimaverit. Furiosus, ut mihi videtur, qui homini fuerit iratus, quod non multam pecuniam perdidit: scilicet aurum appendere debuit, tamquam pro mortuo Hectore, aut tantum ingerere nummorum, quantum venditor non poposcit. Ex Barbaris vero nullum, praeter unum Anacharsim Scytham, qui philosophiam ne somniasset quidem, nisi et linguam, et litteras ante didicisset.



CAPUT XXVI. Sapientiam sola doctrina coelestis largitur; et quam sit efficax lex Dei.

[Col. 0431B] Quod ergo illi poscente natura faciendum esse senserunt, sed tamen neque ipsi facere potuerunt, neque a philosophis fieri posse viderunt, sola haec efficit doctrina coelestis; quia sola sapientia est. Illi scilicet persuadere cuiquam poterunt, qui nihil persuadent etiam sibi? aut cujusquam cupiditates oppriment, [Col. 0432A] iram temperabunt, libidinem coercebunt, cum ipsi et cedant vitiis, et fateantur, plus valere naturam? Dei autem praecepta, quia et simplicia, et vera sunt, quantum valeant in animis hominum, quotidiana experimenta demonstrant. Da mihi virum, qui sit iracundus, maledicus, effraenatus: paucissimis Dei verbis:

Tam placidum, quam ovem, reddam.
Da cupidum, avarum, tenacem: jam tibi eum liberalem dabo, et pecuniam suam plenis manibus largientem. Da timidum doloris ac mortis: jam cruces, et ignes, et taurum contemnet. Da libidinosum, adulterum, ganeonem: jam sobrium, castum, continentem videbis. Da crudelem et sanguinis appetentem: jam in veram clementiam furor ille mutabitur. Da injustum, insipientem, peccatorem: continuo et [Col. 0432B] aequus, et prudens, et innocens erit. Uno enim lavacro malitia omnis abolebitur. Tanta divinae sapientiae vis est, ut in hominis pectus infusa, matrem delictorum stultitiam uno semel impetu expellat: ad quod efficiendum, non mercede, non libris, non lucubrationibus opus est. Gratis ista fiunt, facile, cito; [Col. 0433A] modo pateant aures, et pectus sapientiam sitiat. [Col. 0433A] [6Kb] Nemo vereatur: nos aquam non vendimus, nec solem mercede praestamus. Dei fons uberrimus atque plenissimus patet cunctis: et hoc coeleste lumen universis oritur (Vid. Joan. cap. I et VI), quicumque oculos habent. Num quis haec philosophorum aut unquam praestitit, aut praestare, si velit, potest? Qui cum aetates suas in studio philosophiae conterant, neque alium quemquam, neque seipsos (si natura paululum obstitit) possunt facere meliores. Itaque sapientia eorum, ut plurimum efficiat, non excidit vitia, sed abscondit. Pauca vero Dei praecepta sic totum hominem immutant, et exposito vetere novum reddunt, ut non cognoscas eumdem esse.



CAPUT XXVII. [Col. 0433B] Quam parum philosophorum praecepta conferant ad veram sapientiam, quam in sola religione invenies.

Quid ergo? nihilne illi simile praecipiunt? Imo permulta; et ad verum frequenter accedunt. Sed nihil ponderis habent illa praecepta, quia sunt humana, et auctoritate majori, id est divina illa, carent. Nemo igitur credit; quia tam se hominem putat esse, qui audit, quam est ille, qui praecipit. Praeterea [Col. 0434A] nihil apud eos certi est, nihil quod a scientia veniat. Sed cum omnia conjecturis agantur, multa etiam diversa et varia proferantur, stultissimi est hominis, praeceptis eorum velle parere, quae utrum vera sint, an falsa, dubitatur; et ideo nemo paret, quia nemo vult ad incertum laborare. Virtutem esse Stoici aiunt, quae sola efficiat vitam beatam. Nihil potest verius dici. Sed quid, si cruciabitur aut dolore afficietur? Poteritne quisquam inter carnifices beatus esse? Imo vero illatus corpori dolor materia virtutis est: itaque ne in tormentis quidem miser est. Epicurus multo fortius. Sapiens, inquit, semper beatus est; et vel inclusus in Phalaridis tauro hanc vocem emittet: »Suave est, et nihil curo.« Quis eum non irriserit? Maxime, quod homo voluptarius personam [Col. 0434B] sibi viri fortis imposuit, et quidem supra modum, non enim fieri potest, ut quisquam cruciatus corporis pro voluptatibus ducat, cum satis sit, ad officium virtutis implendum, perferre ac sustinere. Quid dicitis Stoici? Quid tu Epicure? Beatus est sapiens, etiam cum torquetur. Si propter gloriam patientiae; non fruetur; in tormentis enim fortasse morietur. Si propter memoriam; aut non sentiet, si occidunt animae, aut si sentiet, nihil ex ea consequetur.

[Col. 0435A] Quis ergo alius fructus est in virtute? quae beatitudo vitae? ut aequo animo moriatur? Bonum mihi affertis unius horae, aut fortasse momenti, propter quod non expediat in tota vita miseriis et laboribus confici. Quantum autem temporis mors occupat? quae cum veniat [Col. 0435A] [35Kb] utrum aequo an iniquo animo eam subieris, jam nihil refert. Ita fit, ut nihil aliud ex virtute captetur, nisi gloria. Sed haec aut supervacua et brevis est, aut pravis hominum judiciis non sequetur. Nullus igitur ex virtute fructus est, ubi virtus mortalis est et caduca. Ita qui haec locuti sunt, umbram quamdam virtutis videbant, ipsam virtutem non videbant. Defixi enim fuerunt in terram, nec vultus suos in altum erigebant, ut eam possent intueri,

Quae sese a coeli regionibus ostentabat.
[Col. 0435B] Haec causa est, cur praeceptis eorum nullus obtemperet: quoniam aut ad vitia erudiunt, si voluptatem defendunt; aut si virtutem asserunt, neque peccato poenam minantur, nisi solius turpitudinis, neque virtuti ullum praemium pollicentur, nisi solius honestatis et laudis, cum dicant, non propter seipsam expetendam esse virtutem.

Beatus est igitur sapiens in tormentis: sed cum torquetur pro fide, pro justitia, pro Deo, illa patientia doloris beatissimum faciet. Est enim Deus, qui solus potest honorare virtutem; cujus merces immortalitas sola est: quam qui non appetunt, nec religionem tenent, cui aeterna subjacet vita, profecto neque virtutis vim sciunt, cujus praemium ignorant; [Col. 0435C] neque in coelum spectant, quod ipsi se facere putant, [Col. 0436A] cum res non vestigabiles quaerunt, quia ratio in coelum spectandi nulla alia est, nisi aut religionem suscipere, aut animam suam immortalem esse credere. Quisquis enim aut Deum colendum esse intelligit, aut immortalitatis spem sibi propositam habet, mens ejus in coelo est; et licet id non aspiciat oculis, animae tamen lumine aspicit. Qui autem religionem non suscipiunt, terreni sunt; qui religio de coelo est, et qui animam putant cum corpore interire, aeque in terram spectant, quia ultra corpus quod est terra, nihil amplius vident, quod sit immortale. Nihil igitur prodest hominem ita esse fictum, ut recto corpore spectet in coelum; nisi erecta mente Deum cernat, et cogitatio ejus in spe vitae perpetuae tota versetur.



[Col. 0436B] CAPUT XXVIII. De vera religione, deque natura; fortuna num sit dea; et de philosophia.

Quapropter nihil aliud est in vita, quo ratio, quo conditio nostra nitatur, nisi Dei, qui nos genuit, agnitio et religiosus ac pius cultus: unde quoniam philosophi aberraverunt, sapientes utique non fuerunt. Quaesierunt illi quidem sapientiam: sed quia non rite quaerebant, prolapsi sunt longius; et in tantos errores inciderunt, ut etiam communem sapientiam non tenerent. Non enim tantum religionem asserere noluerunt: verum etiam sustulerunt; dum specie falsae virtutis inducti, conantur animos omni metu liberare: [Col. 0436C] quae religionis eversio naturae nomen invenit. Illi [Col. 0437A] enim, cum aut ignorarent, a quo esset effectus mundus, aut persuadere vellent, nihil esse divina mente perfectum, naturam esse dixerunt rerum omnium matrem, quasi dicerent, omnia sua sponte esse nata: quo verbo plane imprudentiam suam confitentur. Natura enim, remota providentia et potestate divina, prorsus nihil est. Quod si Deum naturam vocent, [Col. 0437A] [14Kb] quae perversitas est, naturam potius quam Deum nominare? Si autem natura ratio est, vel necessitas, vel conditio nascendi, non est per seipsam sensibilis: sed necesse est mentem esse divinam, quae sua providentia nascendi principium rebus omnibus praebeat. Aut si natura est coelum atque terra, et omne, quod natum est, non est Deus natura, sed Dei opus.

Non dissimili errore credunt esse fortunam, quasi [Col. 0437B] deam quamdam res humanas variis casibus illudentem; quia nesciunt, unde sibi bona, et mala eveniant. Cum hac se compositos ad praeliandum putant; nec ullam tamen rationem reddunt, a quo et quam ob causam: sed tantum cum fortuna se digladiari momentis omnibus gloriantur. Jam quicumque aliquos consolati sunt ob interitum amissionemque charorum, fortunae nomen acerrimis accusationibus prosciderunt; [Col. 0438A] nec omnino ulla eorum disputatio de virtute est, in qua non fortuna vexetur. M. Tullius in sua Consolatione pugnasse se semper contra fortunam loquitur, eamque a se esse superatam, cum fortiter inimicorum impetus retudisset; ne tum quidem se ab ea fractum, cum domo pulsus patria caruit: tum autem, cum amiserit charissimam filiam, victum se a fortuna turpiter confitetur. Cedo, inquit, et manum tollo. Quid hoc homine miserius, qui sic jaceat? Insipienter, inquit: sed qui profitetur se esse sapientem. Quid ergo sibi vult assumptio nominis? Quid contemptus ille rerum, qui magnificis verbis praetenditur? Quid dispar caeteris habitus? Aut cur omnino praecepta sapientiae datis, si nemo, qui sapiat, adhuc inventus est? Et quisquam nobis invidiam facit, quia [Col. 0438B] philosophos negamus esse sapientes? cum ipsi nec scire se quidquam, nec sapere fateantur. Nam si quando ita defecerint, ut ne affingere quidem quidquam possint, quod faciunt in rebus caeteris: tum vero ignorantiae admonentur, et quasi furibundi exiliunt, et exclamant se caecos esse et excordes. Anaxagoras pronuntiat circumfusa esse tenebris omnia. Empedocles angustas esse sensuum semitas queritur, [Col. 0439A] tamquam illi ad cogitandum rheda et quadrigis opus esset. Democritus quasi in puteo (Vid. Cic. Acad. cap. 12) quodam sic alto, ut fundus sit nullus, veritatem jacere demersam; nimirum stulte, ut caetera. Non enim tamquam in puteo demersa veritas est, [Col. 0439A] [5Kb] quo vel descendere, vel etiam cadere illi licebat, sed tamquam in summo montis excelsi vertice, vel potius in coelo, quod est verissimum. Quid enim est, cur eam potius in imum depressam diceret, quam in summum levatam? nisi forte mentem quoque in pedibus, aut in imis calcibus constituere malebat potius, quam in pectore, aut in capite.

Adeo remotissimi fuerunt ab ipsa veritate, ut eos ne status quidem sui corporis admoneret, veritatem in summo illis esse quaerendam. Ex hac desperatione [Col. 0439B] confessio illa Socratis nata est, qua se nihil scire dixit, nisi hoc unum, quod nihil sciat. Hinc Academiae disciplina manavit; si tamen disciplina dici potest, in qua ignoratio et discitur et docetur. Sed ne illi quidem, qui scientiam sibi assumpserunt, id ipsum, quod se scire putabant, constanter defendere potuerunt. Qui, quoniam ratio illis non quadrabat, per ignorantiam rerum divinarum tam varii, tam incerti fuerunt, sibique saepe contraria disserentes, ut quid sentirent, quid vellent, statuere ac dijudicare non possis. Quid igitur pugnes adversus [Col. 0440A] eos homines, qui suo sibi gladio pereunt? Quid labores, ut eos destruas, quos sua ipsos destruit atque afficit oratio? Aristoteles, inquit Cicero (III Tusc.), veteres philosophos accusans, ait eos aut stultissimos, aut gloriosissimos fuisse, qui existimassent philosophiam suis ingeniis perfectam: sed se videre, quod paucis annis magna accessio facta esset, brevi tempore philosophiam plane absolutam fore. Quod igitur fuit illud tempus? quo more? quando est aut a quibus absoluta? Nam quod ait stultissimos fuisse, qui putassent ingeniis suis perfectam esse sapientiam, verum est: sed ne ipse quidem satis prudenter, qui aut a veteribus coeptam, aut a novis auctam, aut mox a posterioribus perfectum iri putavit. Nunquam enim potest investigari, quod non per [Col. 0440B] viam suam quaeritur.



CAPUT XXIX. De fortuna iterum et virtute.

Sed repetamus id quod omisimus. Fortuna ergo per se nihil est; nec sic habendum est, tamquam sit in aliquo sensu. Siquidem fortuna est accidentium rerum subitus atque inopinatus eventus. Verum philosophi, ne aliquando non errent, in re stulta volunt esse sapientes; qui fortunae sexum mutant, eamque non deam, sicut vulgus, sed deum esse dicunt. [Col. 0441A] Eumdem tamen interdum naturam, [Col. 0441A] [8Kb] interdum fortunam vocant; »quod multa, inquit idem Cicero, efficiat inopinata nobis, propter obscuritatem ignorationemque causarum.« Cum igitur causas ignorent, propter quas fiat aliquid, et ipsum qui faciat ignorent, necesse est. Idem in opere valde serio, in quo praecepta vitae deprompta ex philosophia filio dabat: »Magnam, inquit, esse fortunae vim in utramque partem, quis nesciat? Nam et, cum prospero flatu ejus utimur, ad exitus pervenimus optatos; et, cum reflaverit, affligimur.« Primum, qui negat sciri posse quidquam, sic hoc dixit, tamquam et ipse, et omnes sciant. Deinde, qui, etiam quae clara sunt, dubia conatur efficere, hoc putavit esse clarum, quod illi esse debuit vel maxime dubium; nam sapienti omnino [Col. 0441B] falsum est. Quis, inquit, nescit? Ego vero nescio. Doceat me, si potest, quae sit illa vis, qui flatus iste, et qui reflatus.

Turpe igitur est, hominem ingeniosum dicere id, quod, si neges, probare non possit. Postremo, quod is, qui dicit assensus esse retinendos, quod stulti sit hominis, rebus incognitis temere assentiri, is plane [Col. 0442A] vulgi et imperitorum opinionibus credidit, qui fortunam putant esse, quae hominibus tribuat bona et mala. Nam simulacrum ejus cum copia et gubernaculo fingunt, tamquam haec et opes tribuat, et humanarum rerum regimen obtineat. Cui opinioni et Virgilius assentit, qui fortunam omnipotentem vocat; et historicus, qui ait: Sed profecto fortuna in omni re dominatur. Quid ergo caeteris diis loci superest? Cur non aut ipsa regnare dicitur, si plus potest; aut sola colitur, si omnia? Vel, si tantum mala immittit, aliquid causae proferant, cur, si dea sit, hominibus invideat, eosque perditos cupiat, cum ab his religiose colatur: cur aequior sit malis, iniquior autem bonis: cur insidietur, affligat, decipiat et exterminet: quis illam generi hominum vexatricem perpetuam constituerit: [Col. 0442B] cur denique tam malam sortita sit potestatem, ut res cunctas ex libidine magis, quam ex vero celebret, obscuretque? Haec, inquam, philosophos inquirere oportuit potius, quam temere innocentem accusare fortunam: quae etiamsi sit aliqua, nihil tamen afferri ab his potest, cur hominibus tam inimica sit, quam putatur. Itaque illae omnes orationes, quibus iniquitatem [Col. 0443A] fortunae lacerant, se suasque virtutes [Col. 0443A] [5Kb] contra fortunam superbissime jactant, nihil aliud sunt, quam deliramenta inconsideratae levitatis.

Quare non invideant nobis quibus aperuit veritatem Deus: qui sicut scimus, nihil esse fortunam; ita scimus esse pravum ac subdolum spiritum, qui sit inimicus bonis, hostisque justitiae; qui contraria faciat, quam Deus, cujus invidiae causam in secundo libro (Cap. 13) explicavimus. Hic ergo insidiatur universis; sed eos, qui nesciunt Deum, errore impedit, stultitia obruit, tenebris circumfundit, ne quis possit ad divini nominis pervenire notitiam, in quo uno et sapientia continetur, et vita perpetua. Eos autem, qui Deum sciunt, dolis et astu aggreditur, ut cupiditate ac libidine irretiat, ac peccatis blandientibus depravatos [Col. 0443B] impellat ad mortem; vel, si dolo nihil profecerit, vi et violentia dejicere conatur. Idcirco enim in primordiis transgressionis non statim ad poenam detrusus a Deo est, ut hominem malitia sua exerceat ad virtutem: quae nisi agitetur, ni assidua vexatione roboretur, non potest esse perfecta; siquidem virtus est perferendorum malorum fortis ac invicta patientia. Ex quo fit, ut virtus nulla sit, si adversarius desit. Hujus itaque perversae potestatis cum vim sentirent virtuti repugnantem, nomenque ignorarent, fortunae vocabulum sibi inane finxerunt. Quod quam longe a sapientia sit remotum, declarat Juvenalis his versibus:

Nullum numen abest, si sit prudentia: sed nos
Te facimus, Fortuna, deam, coeloque locamus.
Stultitia igitur, et error, et caecitas, et, ut Cicero ait, [Col. 0444A] ignoratio rerum atque causarum, Naturae ac Fortunae nomina induxit. Sed ut adversarium suum nesciunt: sic nec virtutem quidem sciunt, cujus scientia ab adversarii notione descendit. Quae si conjuncta est cum sapientia, vel, ut ipsi dicunt, eadem ipsa sapientia est, ignorent necesse est in quibus rebus sita sit. Nemo enim potest veris armis instrui, si hostem contra quem fuerit armandus, ignorat; nec adversarium vincere, qui in dimicando non hostem verum, sed umbram petit. Prosternetur enim, qui alio intentus, venientem vitalibus suis ictum nec praeviderit ante, nec caverit.



CAPUT XXX. Epilogus ante dictorum; et qua ratione sit transeundum a vanitate philosophorum ad sapientiam veram [Col. 0444B] et veri Dei cognitionem, in quo solo virtus est et beatitudo.

Docui, quantum mea mediocritas tulit, longe devium philosophos iter a veritate tenuisse. Sentio tamen, quam multa praeterierim, quia non erat mihi propria contra philosophos disputatio. Sed huc necessario divertendum fuit, ut ostenderem, tot et tanta ingenia in rebus falsis esse consumpta; ne quis forte a pravis religionibus exclusus, ad eos se conferre vellet, tamquam certi aliquid reperturus. Una igitur spes homini, una salus in hac doctrina, quam defendimus, posita est. Omnis sapientia hominis in hoc uno est, ut Deum cognoscat et colat: hoc nostrum dogma, haec sententia est. Quanta itaque voce possum, testificor, proclamo, denuntio. Hic, hic est illud, [Col. 0445A] quod philosophi omnes in tota sua vita quaesierunt, nec unquam tamen investigare, comprehendere, tenere valuerunt, qui religionem aut pravam retinuerunt, [Col. 0445A] [2Kb] aut totam penitus sustulerunt. Facessant igitur illi omnes, qui humanam vitam non instruunt, sed turbant. Quid enim docent? aut quem instruunt qui se ipsos nondum instruxerunt? Quem sanare aegroti, quem regere caeci possunt? Huc ergo nos omnes, quibus est cura sapientiae, conferamus. An expectabimus donec Socrates aliquid sciat? aut Anaxagoras in tenebris lumen inveniat? aut Democritus veritatem de puteo extrahat? aut Empedocles dilatet animi sui semitas? aut Arcesilas et Carneades videant, sentiant, percipiant?

Ecce vox de coelo veritatem docens, et nobis sole ipso clarius lumen ostendens. Quid nobis iniqui sumus? [Col. 0445B] et sapientiam suscipere cunctamur, quam docti homines, contritis in quaerendo aetatibus suis, nunquam [Col. 0446A] reperire potuerunt? Qui vult sapiens ac beatus esse, audiat Dei vocem, discat justitiam, sacramentum nativitatis suae norit; humana contemnat, divina suscipiat, ut summum illud bonum, ad quod natus est, possit adipisci. Dissolutis religionibus universis, et omnibus, quaecumque in earum defensionem dici vel solebant, vel poterant, refutatis, deinde convictis philosophiae disciplinis, ad veram nobis religionem sapientiamque veniendum est, quoniam est, ut docebo, utrumque conjunctum; ut eam vel argumentis, vel exemplis, vel idoneis testibus asseramus, et stultitiam, quam nobis isti deorum cultores objectare non desinunt, ut nullam penes nos, sic totam penes ipsos esse doceamus. Et quamquam prioribus libris, cum falsas arguerem religiones, et hoc, cum falsam sapientiam tollerem, ubi veritas sit, ostenderim; planius [Col. 0446B] tamen, quae religio, et quae sapientia vera sit, liber proximus indicabit.



[LIBER QUARTUS LACTANTII.]




[Col. 0445]
ANALYSIS LIBRI QUARTI QUI INSCRIBITUR DE VERA SAPIENTIA ET RELIGIONE.

[Col. 0445C] Partes libri hujus quatuor sunt: Prooemium, c. 1, 2, 3, 4; Institutio de Christo, a cap. 5 usque ad 29; Explicatio quaestionis, quomodo duae personae, Pater et Filius, sint unus Deus, cap. 29; Admonitio de causis haeresium (cap. 30).

Prooemium tria continet: querelam de introducto deorum cultu, quem omnis injustitia et impietas est consecuta; causas cur sapientia a philosophis non sit inventa, quia nimirum extra fines suos eam quaesierint, nec ad Judaeos accesserint, divina haud dubie providentia derelicti, nec inde scire potuerunt veritatem; denique disputationem de sapientiae et religionis vinculo, ubi docetur apud solos christianos sapientiam cum religione esse conjunctam, a quibus unus Deus colatur; non apud ethnicos, quorum religio vana sit, et a philosophia discreta, quorum item cultus divinus contra omnem sit rationem.

Institutio de Christo complectitur doctrinam de Christi cognitione, persona, nomine, nativitate, duabus naturis, miraculis, passione, cruce.

Cognitionem Christi hauriendam monet ex prophetis, qui omnibus ethnicorum scriptoribus antiquiores sint (cap. 5).

Personam subsistentem ante mundum conditum, a Deoque generatum fuisse Christum demonstrat testimonio [Col. 0446C] Trismegisti, Sibyllarum, et Salomonis Proverb. (cap. 6).

Nomen Christi proprium soli Deo Patri scribit notum esse, nec ante id publicatum iri, quam dispositio fuerit dei impleta. Jesum tamen inter homines nominari: Christum autem non proprium ejus nomen esse, sed nuncupationem potestatis et regni (cap. 7).

Nativitas Christi duplex asseritur; una in spiritu, altera in carne. Illa non ex connubio ac permixtione feminae alicujus, neque ex Deo qui mas sit et femina, sicut Orpheus et Hermes putarunt, sed incomprehensibiliter cum voce ac sono ex Dei ore processisse dicitur, sicut verbum; unde merito sermo et verbum Dei nuncupetur, rectius tamen apud Graecos (cap. 8 et 9). Hac de virgine natus manifestatur, cujus nativitatis exponitur a Lactantio necessitas, forma, locus, finis. Necessitas, quia enim Judaei magnis a Deo beneficiis affecti a divina lege desciverant, filium suum primogenitum delabi jussit e coelo Deus, ut religionem sanctam transferret ad gentes (cap. 19 et 11). Forma externa despecta fuit et humilis, ut ingratus in Deum populus in errorem maximum induceretur (cap. 11). Forma interna est, quod virginem elegit, cujus utero se insinuavit; quod minime incredibile videri debet, cum [Col. 0447A] animalia quaedam vento et aura concipere soleant, et hujusmodi Christi nativitas a prophetis fuerit praedicta. Locus nativitatis Judaea nominatur, in qua ideo nasci voluit, et quidem ex semine Judaeorum, ne, si fuisset alienigena, justam possent excusationem de lege praetendere, quod eum non suscepissent. Fines nativitatis Lactantius recenset varios, ut universis gentibus, quae sub coelo sunt, Dei singularis et veri sanctum mysterium revelaret (cap. 12). Item ut per omnia summo Patri similis existeret, essetque et ipse ut Pater, et (cap. 13).

Duas quoque in Christo naturas, divinam et humanam, auctor affirmat. Divinam quia illa ex operibus quae fecit, apparuerit, et quia Deum Esaias, Hieremias et David Christum praedicaverint. Humanam, quia haec ex passione, quam pertulit, apparuerit; quia item Hieremias, Esaias, Moses, Nathan hominis filium Christum futurum praedixerint (cap. 14). Et Zacharias propheta sacerdotium et personam ipsam [Col. 0447B] sacerdotalem determinarit.

Miracula Christi recensentur varia, eaque tum a prophetis, tum a sibyllis praedicta, ac proinde minime magica fuisse capite 15 ostenditur.

Passionis Christi docentur causae procreantes et impulsivae, forma, consequentia et adjuncta. Causae procreantes fuerunt pharisaei et sacerdotes. Impulsivae doctrina Christi et scandalum ab humilitate ejus sumptum, itemque ex eo quod Mosis legem solveret, sabbatis non vacando: quod circumcisionem vacue faceret: quod abstinentiam suillae carnis auferret, quae tamen omnia docet antea fuisse a prophetis praedicta (cap. 16 et 17). Forma passionis historica recensione captivitatis et crucifixionis Christi declaratur; cui subjicitur detestatio facti, et testimoniorum enarratio, quibus passio illa fuit praenuntiata (cap. 18). Consequentia passionis sex enumerantur, miracula, custodia sepulchri, resurrectio, explicatio Scripturae de Christi oeconomia a Christo ipso ad discipulos facta, adscensio in coelum, plena Evangelii revelatio [Col. 0447C] per apostolos (cap. 19, 20, 21). Adjuncta dignitas passionis contra ethnicos defenditur, qui humilitate et passione Christi offendebantur (cap. 22).

Lactantius affirmat oportuisse Christum non Deum tantum, sed et hominem esse et pati, hoc argumento: »Quicumque hominibus praecepta dat, ac vitam moresque aliorum fingit, hunc oportet facere praecepta, ut videant alii possibilia esse quae praecipit, nec contemnant doctorem: oportet item ut e coelo veniat, cum in homine interna et propria doctrina esse nullo modo possit, et coelestis doctor in docendo perfectus [Col. 0448A] et consummatus sit: denique necesse est, ut corpus assumat humanum: eo quod mortales oculi claritatem Dei non conspicere, nec Deus expers corporis homines docere possit; quod item excusationem carnis delictis suis obtendentes redarguere non possit, nisi et ipse carne fuerit indutus, ut ostendat carnem etiam posse capere virtutem (cap. 23 et 24). Atqui Christus talis a Deo Patre doctor nobis datus est, qui praeceptis justitiae suae erudire homines debuit; igitur et Deum illum esse oportuit, ut doctrinam perfectam proferret, et auctoritate coelesti necessitatem parendi hominibus imponeret: et hominem, ut exempla virtutis homini praebere posset, et desideriis carnis edomitis doceret, non necessitatis esse peccare, sed propositi ac voluntatis (cap. 25).«

Corporatus igitur est, inquit porro auctor, ut homini virtutis et exempla et incitamenta praeberet: passus est, ut quemadmodum aliis miraculis mystica quaedam adumbravit, ita iis quae passus est, significaret, [Col. 0448B] odio futuram sapientiam, bonosque pressuras ac labores varios experturos. Passus item est, ut patientiam, mortisque contemptum traderet homini.

De cruce tandem agens, primum causas reddit, cur Christus hoc infami supplicii genere affici voluerit; nimirum ne quis esset omnino, qui eum non posset imitari. Deinde, ut integrum corpus ejus conservaretur, quod die tertio resurgere ab inferis oportebat; praeterea quod exaltari eum in cruce necesse fuit, ut omnibus gentibus passio Dei innotesceret: quemadmodum expansione manum in cruce congregationem gentium ex omnibus locis ad Ecclesiam praesignificavit (cap. 26). Hinc disserit de vi signi crucis, quod fuget daemones et confundat aruspices; ex quibus effectis religionis christianae veritatem demonstrat (cap. 27). Infertque inde, abjiciendas esse vanitates, et verum Deum cognoscendum colendumque (cap. 29).

Tertia libri parte expeditur quaestio, quomodo, cum Deum nos unum colere dicamus, duos tamen [Col. 0448C] esse asseveremus, Deum Patrem et Deum Filium. Respondet Lactantius, unam utrique mentem, unum spiritum, unam esse substantiam; ut fontis et rivi, ut solis et radii, ut manus et corporis, et ut civili jure domus una et unus Dominus nominatur, quando Pater nomen Domini et potestatem Filio concedit. Denique unum Deum esse tam Patrem, quam Filium ab Esaia quoque et Osea prophetis ostendit (cap. 29).

Ultima parte disserit de causis haeresium, quas dicit esse avaritiam et superbiam, ignorationem Scripturae, falsorum prophetarum admirationem (cap. 30).




[Col. 0447]
LIBER QUARTUS. DE VERA SAPIENTIA ET RELIGIONE. [2Kb]



CAPUT PRIMUM. De priore hominum religione, et quomodo error transfusus [Col. 0448C] sit in omnem aetatem, ac de septem Graeciae sapientibus.

Cogitanti mihi, Constantine imperator, et cum [Col. 0449A] animo meo saepe reputanti [Col. 0449A] [4Kb] priorem illum generis humani statum, et mirum pariter, et indignum videri solet, quod unius saeculi stultitia religiones varias suscipientis, deosque multos esse credentis, in tantam subito ignorationem sui ventum est, ut ablata ex oculis veritate, neque religio Dei veri neque humanitatis ratio teneretur, hominibus non in coelo summum bonum quaerentibus, sed in terra. Quam ob causam profecto saeculorum veterum mutata felicitas est. Coeperunt enim, relicto parente et constitutore omnium Deo, insensibilia digitorum suorum figmenta venerari. Quae pravitas quid effecerit, aut quid malorum attulerit, res ipsa declarat. Aversi namque a summo bono, quod ideo beatum ac sempiternum est, quia videri, tangi, comprehendi non potest, et a virtutibus ei bono congruentibus, quae sunt aeque immortales, ad [Col. 0449B] hos corruptos et fragiles deos lapsi, et studentes iis rebus, quibus solum corpus ornatur, alitur, delectatur, mortem sibi perpetuam cum diis et cum bonis corporalibus quaesierunt; quia morti corpus omne subjectum est. Insecuta est igitur hujusmodi religiones injustitia et impietas, sicuti fuerat necesse. Desierunt enim vultus suos in coelum tollere: sed deorsum mentes hominum depressae, terrenis ut religionibus, sic etiam bonis inhaerebant. Secutum est dissidium generis humani, et fraus, et nefas omne; quia spretis aeternis atque incorruptis bonis, quae sola debent ab homine concupisci, temporalia et brevia maluerunt, majorque hominibus ad malum fides fuit, qui pravum recto, quia praesentius fuerat [Col. 0449C] praetulerunt.

Sic humanam vitam prioribus saeculis in clarissima [Col. 0450A] luce versatam caligo ac tenebrae comprehenderunt; et quod huic pravitati congruens erat, postquam sublata sapientia est, tum demum sibi homines sapientum nomen vendicare coeperunt. Tum autem nemo sapiens vocabatur, cum omnes erant. Utinamque nomen illud aliquando publicum, quamvis ad paucos redactum, tamen vim suam retineret. Possent enim fortasse pauci illi vel ingenio, vel auctoritate, vel assiduis hortamentis liberare populum vitiis et erroribus. Sed adeo in totum sapientia occiderat, ut ex ipsa nominis arrogantia nullum eorum, qui vocarentur, appareat fuisse sapientem. Et tamen prius, quam haec philosophia, quae dicitur esse, inveniretur, septem fuisse traduntur, qui primi omnium, quia de rebus naturalibus quaerere ac disputare sunt ausi, [Col. 0450B] sapientes haberi appellarique meruerunt.

O miserum calamitosumque saeculum, quo per orbem totum septem soli fuerunt, qui hominum vocabulo cierentur; nemo enim potest jure dici homo, nisi qui sapiens est. Sed si caeteri omnes, praeter ipsos, stulti fuerunt, ne illi quidem sapientes, quia nemo sapiens esse vere judicio stultorum potest. Adeo ab his abfuit sapientia, ut ne postea quidem increscente doctrina, et multis magnisque ingeniis in id ipsum semper intentis, potuerit perspici veritas et comprehendi. Nam post illorum septem sapientum gloriam, incredibile est, quanto studio inquirendae veritatis Graecia omnis exarserit. Ac primum, nomen ipsum sapientiae arrogans putaverunt, seque non sapientes, sed studiosos sapientiae vocaverunt. Quo [Col. 0450C] facto, et illos, qui temere sapientum sibi nomen asciverant, erroris stultitiaeque damnaverunt, et se [Col. 0451A] quoque ipsos ignorantiae, quam quidem non diffitebantur. Nam ubicumque rerum natura ingeniis eorum quasi manus opposuerat, [Col. 0451A] [18Kb] ne rationem possent aliquam reddere, testificari solebant, nihil scire se, nihil cernere. Unde multo sapientiores inveniuntur, qui se aliqua ex parte viderunt, quam illi qui se sapere crediderant.



CAPUT II. Ubi quaerenda sit sapientia; quare Pythagoras et Plato non accesserunt ad Judaeos.

Quare, si neque illi fuere sapientes, qui sunt appellati, neque posteriores, qui non dubitaverunt insipientam confiteri: quid superest, nisi ut alibi sit quaerenda sapientia, quando non est, ubi quaerebatur, [Col. 0451B] inventa? Quid autem putemus fuisse causae, cur tot ingeniis totque temporibus summo studio et labore quaesita non reperiretur; nisi quod eam philosophi extra fines suos quaesierunt? Qui quoniam peragratis et exploratis omnibus, nusquam ullam sapientiam comprehenderunt, et alicubi esse illam necesse est; [Col. 0452A] apparet, illic potissimum esse quaerendam, ubi stultitiae titulus apparet; cujus velamento Deus, ne arcanum sui divini operis in propatulo esset, thesaurum sapientiae ac veritatis abscondit. Unde equidem soleo mirari, quod cum Pythagoras et postea Plato, amore indagandae veritatis accensi, ad Aegyptios, et Magos, et Persas usque penetrassent, ut earum gentium ritus et sacra cognoscerent (suspicabantur enim, sapientiam in religione versari) ad Judaeos tamen non accesserint, penes quos tunc solos erat, et quo facilius ire potuissent. Sed aversos esse arbitror divina providentia, ne scire possent veritatem; quia nondum fas erat alienigenis hominibus religionem Dei veri justitiamque notescere. Statuerat enim Deus, appropinquante ultimo tempore, ducem [Col. 0452B] magnum coelitus mittere, qui eam perfido (Vid. Matth. XXI) ingratoque populo ablatam, exteris gentibus revelaret. Qua de re in hoc libro aggrediar disputare, si prius ostendero, sapientiam cum religione sic cohaerere, ut divelli utrumque non possit.



[Col. 0453A] CAPUT III. Sapientia et religio divelli non possunt; necessarium est ut naturae Dominus sit uniuscujusque pater.

Deorum cultus, ut in priore libro docui, non habet sapientiam, non modo quia divinum animal hominem terrenis fragilibusque substernit, sed quia nihil ibi disseritur, quod proficiat ad mores excolendos vitamque formandam: nec habet inquisitionem aliquam veritatis, sed tantummodo ritum colendi, qui non officio mentis, [Col. 0453A] [42Kb] sed ministerio corporis constat. Et ideo non est illa religio vera judicanda; quia nullis justitiae virtutisque praeceptis erudit efficitque meliores. Ita philosophia, quia veram religionem, id est summam pietatem non habet, non est vera sapientia. Nam si divinitas, quae gubernat hunc mundum, [Col. 0453B] incredibili beneficentia genus hominum sustentat, et quasi paterna indulgentia fovet, vult profecto gratiam sibi referri, et honorem dari: nec constare homini ratio pietatis potest, si coelestibus beneficiis extiterit ingratus; quod non est utique sapientis. Quoniam igitur, ut dixi, philosophia et religio deorum disjuncta sunt, longeque discreta, si quidem alii sunt professores sapientiae, per quos utique ad deos non aditur, alii religionis antistites, per quos sapere non discitur; apparet, nec illam esse veram sapientiam, nec hanc religionem. Idcirco nec philosophia potuit veritatem comprehendere, nec religio deorum rationem sui, qua caret, reddere. Ubi autem sapientia cum religione inseparabili [Col. 0453C] nexu cohaeret, utrumque verum esse necesse est; quia et in colendo sapere debemus, id est scire, quid nobis et quomodo sit colendum, et in sapiendo colere, id est re et actu, quod scierimus, implere.

Ubi ergo sapientia cum religione conjungitur? Ibi scilicet, ubi Deus colitur unus; ubi vita et actus omnis ad unum caput et ad unam summam refertur; [Col. 0454A] denique iidem sunt doctores sapientiae, qui et Dei sacerdotes. Nec tamen moveat quemquam, quia saepe factum est, et fieri potest, ut philosophus aliquis deorum suscipiat sacerdotium: quod cum fit, non tamen conjungitur philosophia cum religione; sed et philosophia inter sacra cessabit, et religio, quando philosophia tractabitur. Illa enim religio muta est, non tantum, quia mutorum est, sed quia ritus ejus in manu et digitis est, non in corde, aut lingua, sicut nostra quae vera est. Idcirco et in sapientia religio, et in religione sapientia est. Ergo non potest segregari; quia sapere nihil aliud est, nisi Deum verum justis ac piis cultibus honorare. Multorum autem deorum cultus non esse secundum naturam, etiam hoc argumento colligi potest et comprehendi: Omnem Deum, qui ab homine colitur, necesse est inter [Col. 0454B] solemnes ritus et precationes patrem nuncupari, non tantum honoris gratia, verum etiam rationis; quod et antiquior est homine, et quod vitam, salutem, victum praestat, ut pater. Itaque et Jupiter a precantibus pater vocatur, et Saturnus, et Janus, et Liber, et caeteri deinceps; quod Lucilius in deorum concilio irridet:

Ut nemo sit nostrum, quin pater optimu' divum;
Ut Neptunu' pater, Liber, Saturnu' pater, Mars,
Janu', Quirinu' pater, nomen dicatur ad unum.
Quod si natura non patitur, ut sint unius hominis multi patres (ex uno enim procreatur) ergo deos etiam multos colere contra naturam est, contraque pietatem.

[Col. 0454C] Unus igitur colendus est, qui potest vere pater nominari. Idem etiam dominus sit necesse est; quia sicut potest indulgere, ita etiam coercere. Pater ideo appellandus est, quia nobis multa et magna largitur: dominus ideo, quia castigandi ac puniendi habet maximam potestatem. Dominum vero eumdem esse, qui sit pater, etiam juris civilis ratio demonstrat. [Col. 0455A] Quis enim poterit filios educare, nisi habeat in eos domini potestatem? [Col. 0455A] [59Kb] Nec immerito paterfamilias dicitur, licet tantum filios habeat: vindelicet nomen patris complectitur etiam servos, quia familias sequitur, et nomen familiae complectitur etiam filios, quia pater antecedit: unde apparet eumdem ipsum, et patrem esse servorum, et dominum filiorum. Denique et filius manumittitur tamquam servus, et servus liberatus patroni nomen accipit, tamquam filius. Quod si propterea paterfamilias nominatur, ut appareat eum duplici potestate praeditum, quia et indulgere debet, quia pater est, et coercere, quia dominus; ergo idem servus est, qui et filius; idem dominus, qui et pater. Sicut igitur naturae necessitate non potest esse nisi unus pater, ita nec dominus nisi unus; quid enim [Col. 0455B] faciat servus, si multi domini diversa imperaverint? Ergo contra rationem contraque naturam sunt religiones multorum deorum; siquidem nec patres multi possunt esse, nec domini: deos autem et patres, et dominos nuncupari necesse est.

Teneri ergo veritas non potest, ubi homo idem multis patribus dominisque subjectus est, ubi animus in multa dispersus, huc atque illuc divagatur. Nec [Col. 0456A] habere ullam firmitatem religio potest, quando certo et stabili domicilio caret. Cultus igitur deorum veri esse non possunt, eodem modo, quo matrimonium dici non potest, ubi mulier una multos viros habet sed haec aut meretrix, aut adultera nominabitur; a qua enim pudor, castitas, fides abest, virtute careat necesse est. Sic et religio deorum impudica est incesta, quia fide caret, quia honos ille instabilis et incertus, caput atque originem non habet.



CAPUT IV. De sapientia itidem et religione, atque de jure patris et domini.

Quibus rebus apparet, quam inter se conjuncta sint sapientia et religio: sapientia spectat ad filios, quae exigit amorem; religio ad servos quae [Col. 0456B] exigit timorem. Nam sicut illi patrem diligere debent et honorare, sic hi dominum colere ac vereri. Deus autem, qui unus est, quoniam utramque personam sustinet, et patris, et domini; et amare eum debemus, quia filii sumus, et timere quia servi. Non potest igitur nec religio a sapientia separari, nec sapientia a religioni secerni; quia idem Deus est, qui et intelligi debet, quod est sapientiae, et honorari, quod [Col. 0457A] est religionis. Sed sapientia praecedit, religio sequitur: quia prius est, Deum scire, consequens, colere. Ita in duobus nominibus una vis est, quamvis diversa esse videatur. [Col. 0457A] [4Kb] Alterum enim positum est in sensu, alterum in actu. Sed tamen similia sunt duobus rivis ex uno fonte manantibus. Fons autem sapientiae et religionis, Deus est: a quo hi duo rivi si aberraverint, arescant necesse est; quem qui nesciunt, nec sapientes esse possunt, nec religiosi.

Sic fit, ut philosophi, et qui deos colunt, similes sint aut filiis abdicatis, aut servis fugitivis; quia neque illi patrem quaerunt, neque hi dominum: et sicut abdicati haereditatem patris non assequuntur, et fugitivi impunitatem: ita neque philosophi immortalitatem accipient, quae est regni coelestis haereditas, [Col. 0457B] id est summum bonum, quod illi maxime quaerunt, neque cultores deorum poenam sempiternae mortis effugient, quae est animadversio veri domini adversus fugitivos suae majestatis ac nominis. Deum vero esse patrem, eumdemque dominum, utrique ignoraverunt, tam cultores deorum, quam ipsi sapientiae professores: quia aut nihil omnino colendum putaverunt, aut religiones falsas approbaverunt, aut, etiamsi vim potestatemque summi Dei intellexerunt, ut Plato, qui ait unum esse fabricatorem mundi Deum, et M. Tullius, qui fatetur hominem praeclara quadam conditione a summo Deo esse generatum; tamen ei debitum cultum tamquam summo patri non reddiderunt, quod erat consequens ac necessarium. Deos autem neque patres, neque dominos esse posse, non tantum multitudo, [Col. 0457C] ut supra ostendi (scil. cap. praeced.), sed etiam ratio declarat: quia neque fictum esse a diis hominem traditur, neque deos ipsos antecedere originem hominis invenitur; siquidem fuisse in terra homines, antequam Vulcanus, et Liber, et Apollo, et ipse Jupiter nascerentur, apparet. Sed neque Saturno fictio hominis, neque Coelo patri ejus assignari solet.

[Col. 0458A] Quod si nullus eorum, qui coluntur, formasse a principio atque instituisse hominem traditur; nullus igitur ex his pater hominis nuncupari potest, ita ne Deus quidem. Ergo fas non est venerari eos a quibus non sit homo generatus; quia neque a multis generari potest. Unus igitur ac solus coli debet, qui Jovem, qui Saturnum, qui Coelum ipsum, terramque antecessit. Is enim necesse est hominem figuraverit, qui ante hominem coelum terramque perfecit. Solus pater vocandus est, qui creavit; solus dominus nuncupandus, qui regit, qui habet vitae ac necis veram et perpetuam potestatem; quem qui non adorat, et insipiens servus est, qui dominum suum aut fugiat, aut nesciat, et impius filius, qui suum verum patrem, vel oderit, vel ignoret.



[Col. 0458B] CAPUT V. Oracula prophetarum sunt inspicienda; et de temporibus eorum, atque judicum et regum.

Nunc, quoniam docui sapientiam et religionem non posse diduci, superest ut de ipsa religione ac sapientia disseramus. Sentio quidem, quam sit difficilis de rebus coelestibus disputatio: sed tamen audendum est, ut illustrata veritas pateat, multique ab errore atque interitu liberentur, qui eam sub velamine stultitiae latentem aspernantur ac respuunt. Sed prius quam incipiam de Deo et operibus ejus dicere, mihi pauca de prophetis ante dicenda sunt, quorum testimoniis nunc uti necesse est; quod in prioribus libris ne facerem, temperavi. Ante omnia, qui veritatem [Col. 0458C] studet comprehendere, non modo intelligendis prophetarum vocibus animum debet intendere, sed etiam tempora, per quae quisque illorum fuerit, diligentissime inquirere; ut sciat et quae futura praedixerint, et post quos annos praedicta completa sint. Nec difficultas in his colligendis inest ulla; testati sunt enim sub quo quisque rege divini Spiritus fuerit passus [Col. 0459A] instinctum. Multique scriptos libros [Col. 0459A] [23Kb] de temporibus ediderunt, initium facientes a propheta Moyse, qui trojanum bellum septingentis fere annis antecessit. Is autem, cum per annos quadraginta populum rexisset, successorem habuit Jesum, qui septem et viginti annis tenuit principatum.

Exinde sub Judicibus fuerunt per annos trecentos septuaginta. Tum mutato statu, reges habere coeperunt: quibus imperium tenentibus per annos quadringentos quinquaginta usque ad Sedechiae regnum, oppugnati a rege Babylonio, captique Judaei, diuturnum servitium pertulerunt; donec septuagesimo post anno eos Cyrus major terris ac sedibus suis redderet, [Col. 0459B] qui per idem tempus in Persas suscepit imperium, [Col. 0460A] quo Romae Tarquinius Superbus. Quare cum omnis temporum series, et ex Judaicis, et ex Graecis Romanisque historiis colligatur, etiam singulorum prophetarum tempora colligi possunt; quorum sane ultimus Zacharias fuit, quem constat sub Dario rege, secundo anno regni ejus, octavo mense cecinisse. Adeo antiquiores etiam Graecis scriptoribus prophetae reperiuntur. Quae omnia eo profero, ut errorem suum sentiant, qui Scripturam sacram coarguere nituntur, tanquam novam et recens fictam, ignorantes ex quo fonte sanctae religionis origo manaverit. Quod si quis collectis perspectisque temporibus, fundamentum doctrinae salubriter jecerit, et veritatem penitus comprehendet, [Col. 0460B] et errorem cognita veritate deponet.



[Col. 0461A] CAPUT VI. Deus omnipotentem genuit Filium; atque de eo testimonia Sibyllarum et Trismegisti.

Deus igitur machinator constitutorque rerum, sicuti in secundo libro (scilicet, cap. 9) diximus, antequam praeclarum hoc opus mundi adoriretur, [Col. 0461A] [70Kb] sanctum et incorruptibilem spiritam genuit, quem Filium nuncuparet. Et quamvis alios postea innumerabiles per ipsum creavisset, quos angelos dicimus, hunc tamen solum primogenitum divini nominis appellatione dignatus est, patria scilicet virtute ac majestate pollentem. Esse autem summi Dei Filium, qui sit potestate maxima praeditus, non tantum congruentes in unum voces Prophetarum, sed etiam Trismegisti praedicatio, et Sibyllarum vaticinia demonstrant. [Col. 0461B] Hermes in eo libro, qui inscribitur, his usus est verbis: , , , , . , , , , , [Col. 0462A] . Sibylla Erythraea in carminis sui principio, quod a summo Deo exorsa est, filium Dei Ducem et Imperatorem omnium his versibus praedicat:

,
, .
Et rursus in fine ejusdem carminis:

.
Et alia Sibylla praecipit hunc oportere cognosci: . Videlicet ipse est Dei Filius, qui per Salomonem sapientissimum regem divino spiritu plenum locutus est ea quae subjecimus: »Deus condidit me in initio viarum suarum, in opera sua ante secula. Fundavit me in principio, antequam terram faceret, et antequam [Col. 0462B] abyssos constitueret; priusquam prodirent fontes aquarum: ante omnes colles genuit me Deminus; fecit regiones, et fines inhabitabiles sub coelo. Cum pararet coelum, aderam illi; et cum secerneret suam sedem, cum super ventos faceret validas nubes, et cum confirmatos poneret montes sub coelo: quando fortia faciebat fundamenta terrae, eram penes illum disponens. Ego eram, cui adgaudebat; quotidie [Col. 0463A] autem jucundabar ante faciem ejus, cum laetaretur orbe perfecto.« Idirco autem Trismegistus [Col. 0463A] [116Kb] dixit, et Sibylla appellat, quod tanta sapientia et virtute sit instructus a Deo Patre, ut et consilio ejus, et manibus uteretur in fabricatione mundi.



CAPUT VII. De nomine Filii; atque unde Jesus et Christus appellatur.

Fortasse quaerat aliquis hoc loco, quis sit iste tam potens, tam Deo carus, et quod nomen habeat, cujus prima nativitas non modo antecesserit mundum, verum etiam prudentia disposuerit, virtute construxerit. Primum scire nos convenit, nomen ejus ne Angelis quidem notum esse, qui morantur in coelo, sed [Col. 0463B] ipsi soli, ac Deo Patri; nec ante id publicabitur, ut est sanctis litteris traditum, quam dispositio Dei fuerit impleta. Deinde nec enuntiari posse hominis ore; sicut Hermes docet, haec dicens:

[Col. 0464A] , , . Et paulo post ad filium:

, , , , , . Sed quamvis nomen ejus, quod ei a principio pater summus imposuit, nullus alius praeter ipsum sciat, habet tamen et inter Angelos aliud vocabulum, et inter homines aliud. Jesus quippe inter homines nominatur: nam Christus non proprium nomen est, sed nuncupatio potestatis et regni; sic enim Judaei reges suos appellabant. Sed exponenda hujus nominis ratio est propter ignorantium errorem, qui eum immutata littera Chrestum [Col. 0464B] solent dicere. Erat Judaeis ante praeceptum, ut sacrum conficerent unguentum, quo perungi possent ii, qui vocabantur ad sacerdotium, vel ad regnum. Et sicut nunc Romanis indumentum purpurae insigne est regiae [Col. 0465A] dignitatis assumptae: sic illis unctio sacri unguenti nomen ac potestatem regiam conferebat. Verum, quoniam Graeci veteres dicebant ungi, quod nunc , sicut indicat Homericus versus ille:

,
ob hanc rationem nos eum Christum nuncupamus, id est, unctum, qui hebraice Messias dicitur. Unde in quibusdam graecis scripturis, quae male de Hebraicis interpretatae sunt, [Col. 0465A] [114Kb] scriptum invenitur, . Sed tamen utrolibet nomine rex significatur: non quod ille regnum hoc terrenum fuerit adeptus, cujus capiendi nondum tempus advenit; sed quod coeleste ac sempiternum, de quo [Col. 0465B] disseremus in ultimo libro. Nunc vero de prima ejus nativitate dicamus.



CAPUT VIII. De ortu Jesu in spiritu et in carne; de spiritibus et testimoniis Prophetarum.

In primis enim testificamur, illum bis esse natum; primum in spiritu, postea in carne. Unde apud Hieremiam ita dicitur: Priusquam te formarem in utero, [Col. 0466A] novi te. Et item apud ipsum: Beatus qui erat, antequam nasceretur; quod nulli alii contigit, praeter Christum. Qui cum esset a principio Filius Dei, regeneratus est denuo secundum carnem: quae duplex nativitas ejus magnum intulit humanis pectoribus errorem, circumfuditque tenebras etiam iis, qui verae Religionis sacramenta retinebant. Sed nos id plane dilucideque monstrabimus, ut amatores sapientiae facilius ac diligentius instruantur. Qui audit Dei Filium dici, non debet tantum nefas mente concipere, ut existimet, ex connubio ac permistione foeminae alicujus Deum procreasse, quod non facit nisi animal corporale, mortique subjectum. Deus autem, cum solus sit, cui permiscere se potuit? aut cum esset tantae potestatis, ut quidquid vellet, efficeret, [Col. 0466B] utique ad creandum societate alterius non indigebat: nisi forte existimabimus, Deum, sicut Orpheus putavit, et marem esse et foeminam, quod aliter generare nequiverit, nisi haberet vim sexus utriusque; quasi aut ipse secum coierit, aut sine coitu non potuerit procreare.

Sed et Hermes in eadem fuit opinione, cum dicit , . Quod si ita esset, ut a Prophetis pater dicitur, sic etiam mater diceretur. [Col. 0467A] Quomodo igitur procreavit? Primum nec sciri a quoquam possunt, nec enarrari [Col. 0467A] [5Kb] opera divina: sed tamen sanctae Litterae (Sap. XVIII), docent, in quibus cautum est, illum Dei Filium, Dei esse sermonem, sive etiam rationem; itemque caeteros angelos Dei spiritus esse. Nam sermo est spiritus cum voce aliquid significante prolatus. Sed tamen quoniam spiritus et sermo diversis partibus proferuntur, siquidem spiritus naribus, ore sermo procedit, magna inter hunc Dei Filium, et caeteros angelos differentia est. Illi enim ex Deo taciti spiritus exierunt; quia non ad doctrinam Dei tradendam, sed ad ministerium creabantur. Ille vero cum sit et ipse spiritus, tamen cum voce ac sono ex Dei ore processit, sicut verbum, ea scilicet ratione, quia voce ejus ad populum [Col. 0467B] fuerat usurus; id est, quod ille magister futurus esset doctrinae Dei et coelestis arcani ad hominem proferendi: quod ipsum primo locutus est, ut per eum ad nos loqueretur, et ille vocem Dei ac voluntatem nobis revelaret.

Merito igitur sermo et verbum Dei dicitur; quia Deus procedentem de ore suo vocalem spiritum, quem non utero, sed mente conceperat, inexcogitabili quadam majestatis suae virtute ac potentia in effigiem, quae proprio sensu ac sapientia vigeat, comprehendit, et alios item spiritus suos in angelos [Col. 0468A] figuravit. Nostri spiritus dissolubiles sunt, quia mortales sumus. Dei autem spiritus et vivunt, et manent, et sentiunt; quia ipse immortalis est et sensus, et vitae dator. Nostrae voces, licet aurae misceantur, atque evanescant, tamen plerumque permanent litteris comprehensae: quanto magis Dei vocem credendum est, et manere in aeternum, et sensu ac virtute comitari, quam de Deo patre, tamquam rivus de fonte traduxerit. Quod si quis miratur, ex Deo Deum prolatione vocis ac spiritus potuisse generari, si sacras voces Prophetarum cognoverit, desinet profecto mirari. Salomonem patremque ejus David potentissimos reges fuisse, et eosdem prophetas, etiam iis fortasse sit notum, qui divinas litteras non attigerunt; quorum alterum, qui posterius regnavit, trojanae [Col. 0468B] urbis excidium centum et quadraginta annis antecessit. Hujus pater divinorum scriptor hymnorum, in Psalmo XXXII, sic ait: Verbo Dei coeli solidati sunt, et spiritu oris ejus omnis virtus eorum. Item rursus in Psalmo quadragesimo quarto: Eructavit cor meum verbum bonum, dico ego opera mea regi. Contestans videlicet, nulli alii opera Dei esse nota, nisi Filio soli, qui est Verbum Dei, et quem regnare in perpetuum necesse est. Item Salomon ipsum verbum Dei esse demonstrat, cujus manibus opera ista mundi fabricata sint. Ego, inquit, ex ore Altissimi prodivi ante [Col. 0469A] omnem creaturam; ego in coelis feci ut oriretur lumen indeficiens, et nebula texi omnem terram. Ego in altis habitavi, et thronus meus in columna nubis. Joannes quoque ita tradidit [Col. 0469A] [75Kb] (cap. I): In principio erat Verbum, et Verbum erat apud Deum, et Deus erat Verbum. Hoc fuit in principio apud Deum. Omnia per ipsum facta sunt, et sine ipso factum est nihil.



CAPUT IX. De Verbo Dei.

Sed melius Graeci dicunt, quam nos verbum, sive sermonem; enim et sermonem significat, et rationem, quia ille est, et vox, et sapientia Dei. Hunc sermonem divinum ne philosophi quidem ignoraverunt. Siquidem Zeno rerum naturae dispositorem atque opificem universitatis praedicat, quem [Col. 0469B] et fatum, et necessitatem rerum, et Deum, et animum Jovis nuncupat; ea scilicet consuetudine, qua solent Jovem pro Deo accipere. Sed nihil obstant verba, cum sententia congruat veritati. Est enim spiritus Dei, quem ille animum Jovis nominavit. Nam Trismegistus (Trismeg. Pimand. cap. Ascl. 4), qui veritatem pene universam nescio quomodo investigavit, virtutem majestatemque verbi saepe descripsit, sicut declarat superius illud exemplum, quo fatetur esse ineffabilem quemdam sanctumque sermonem, cujus enarratio modum hominis excedat. Dixi de nativitate prima breviter, ut potui. Nunc de secunda, quoniam controversia est in ea maxima, latius disserendum est; ut veritatem scire cupientibus lumen intelligentiae praeferamus.



[Col. 0469C] CAPUT X. De Jesu adventu; de Judaeorum casibus ac eorum regimine usque ad Passionem Dominicam.

In primis igitur scire homines oportet, sic a principio [Col. 0470A] processisse dispositionem summi Dei, ut esset necesse, appropinquante saeculi termino, Dei Filium descendere in terram, ut constitueret Deo templum, doceretque justitiam: verumtamen non in virtute Angeli, aut potestate coelesti, sed in figura hominis, et conditione mortali, ut cum magisterio functus fuisset, traderetur in manus impiorum, mortemque susciperet, ut ea quoque per virtutem domita, resurgeret, et homini, quem induerat, quem gerebat, et spem vincendae mortis afferret, et ad praemia immortalitatis admitteret. Hanc ergo dispositionem ne quis ignoret, docebimus praedicta esse omnia, quae in Christo videmus esse completa. Nemo asseverationi nostrae fidem commodet; nisi ostendero, Prophetas ante multam temporum seriem praedicasse, fore aliquando ut filius Dei naceretur [Col. 0470B] sicut homo, et mirabilia faceret, et cultum Dei per totam terram seminaret, et postremo patibulo figeretur, et tertia die resurgeret. Quae omnia cum probavero eorum ipsorum litteris, qui Deum suum mortali corpore utentem violaverunt, quid aliud obstabit, quominus veram sapientiam clarum sit in hac sola Religione versari? Nunc a principio totius sacramenti origo narranda est.

Majores nostri, qui erant principes Hebraeorum, cum sterilitate atque inopia laborarent, transierunt in Aegyptum rei frumentariae gratia, ibique diutius commorantes, intolerabili servitutis jugo premebantur. Tum misertus eorum Deus eduxit eos, ac liberavit de manu regis Aegyptiorum post annos quadringentos [Col. 0470C] et triginta, duce Moyse, per quem postea illis lex a Deo data est: in qua eductione ostendit virtutem suae majestatis Deus. Trajecit enim populum medio Mari Rubro, praecedente angelo, et [Col. 0471A] scindente aquam, [Col. 0471A] [31Kb] ut populus per siccum gradi posset, quem verius (ut ait poeta)

Curvata in montis faciem circumstetit unda.
Qua re audita, tyrannus Aegyptiorum cum magna suorum manu insecutus, et mare adhuc patens temere ingressus, coeuntibus aquis cum omni exercitu deletus est. Hebraei vero ingressi in solitudinem multa mirabilia viderunt. Nam cum sitim paterentur, ictu virgae rupe percussa, prosiliit fons aquae, populumque recreavit. Quo rursus esuriente, coelestis alimenti pluvia descendit. Quin etiam coturnices in castra eorum ventus invexit, ut non modo pane [Col. 0471B] coelesti, sed etiam instructioribus epulis saturarentur. [Col. 0472A] Pro his tamen divinis beneficiis honorem Deo non reddiderunt, sed depulsa jam servitute, jam siti fameque deposita, in luxuriam prolapsi, ad profanos Aegyptiorum ritus animos transtulerunt. Cum enim Moyses dux eorum ascendisset in montem (Exod. XXXII), atque ibi quadraginta diebus moraretur, aureum caput bovis, quem vocant Apin, quod eos in signo praecederet, figurarunt. Quo peccato ac scelere offensus Deus, impium et ingratum populum pro merito poenis gravibus affecit, et legi, quam per Moysen dederat, subjugavit.

Postea vero cum in deserta quadam parte Syriae [Col. 0472B] consedissent, amiserunt vetus nomen Hebraei: et [Col. 0473A] quoniam princeps examinis [Col. 0473A] [6Kb] eorum Judas erat, Judaei sunt appellati, et terra, quam incoluere, Judaea. Et primo quidem non dominio regum subjecti fuerunt: sed populo ac legi civiles Judices praesidebant; non tamen in annum constituti sunt, sicut romani consules, sed perpetua jurisdictione, subnixi. Tum sublato Judicum nomine, potestas regalis inducta est. Verum Judicibus regimen eorum tenentibus, pravas religiones saepe susceperant; atque offensus ab his Deus, toties eos alienigenis subjugabat, [Col. 0474A] donec rursus poenitentia populi mitigatus liberaret eos servitute. Item sub regibus finitimorum bellis ob delicta vexati, postremo capti, abductique Babylonem, poenas impietatis suae gravi servitio pependerunt; donec Cyrus veniret in regnum, qui statim Judaeos restituit edicto. Exinde Tetrarchas habuerunt usque ad Herodem, qui fuit sub imperio Tiberii Caesaris; cujus anno quinto decimo, id est, duobus Geminis Consulibus, ante diem decimam calendarum aprilium Judaei Christum cruci affixerunt. [Col. 0475A] Hic rerum textus, [Col. 0475A] [41Kb] hic ordo in arcanis sanctarum Litterarum continetur. Sed prius ostendam, qua de causa in terram venerit Christus, ut fundamentum divinae Religionis et ratio clarescat.



CAPUT XI. De causa Incarnationis Christi.

Cum saepe Judaei praeceptis salutaribus repugnarent, atque a divina lege dosciscerent, aberrantes ad impios cultus deorum, tum Deus justos et electos viros Spiritu sancto implebat, prophetas in media plebe constituens, per quos peccata ingrati populi verbis minacibus increparet, et nihilominus hortaretur ad poenitentiam sceleris agendam, quam nisi egissent, atque abjectis vanitatibus ad Deum suum rediissent, fore, ut testamentum suum mutaret, id est, [Col. 0475B] haereditatem vitae immortalis ad exteras converteret nationes, aliumque sibi populum fideliorem ex alienigenis congregaret. Illi autem a prophetis increpati, non modo verba eorum respuerunt, sed quod sibi peccata exprobrarentur offensi, eos ipsos exquisitis cruciatibus necaverunt: quae omnia divinae litterae signata conservant. Dicit enim propheta Jeremias: Misi ad vos servos meos prophetas: ante lucem mittebam, et non audiebatis me, neque intendebatis auribus vestris, cum dicerem vobis: »Convertatur unusquisque [Col. 0476A] a via sua mala, et a nequissimis affectionibus vestris, et habitabitis in terra ista, quam dedi vobis et patribus vestris a saeculo usque in saeculum. Nolite ambulare post deos alienos ut serviatis eis, et ne incitetis me in operibus manuum vestrarum, ad disperdendos vos.« Esdras etiam propheta, qui fuit ejusdem Cyri temporibus, a quo Judaei sunt restituti, sic loquitur: Desciverunt a te, et abjecerunt legem tuam post corpus suum, et prophetas tuos interfecerunt, qui obtestabantur eos ut reverterentur ad te.

Item Helias in libro tertio (cap. XIX): Aemulando aemulatus sum Domino Deo omnipotenti, quia dereliquerunt te filii Israel, et altaria tua demolierunt, et prophetas tuos interfecerunt gladio, et remansi ego solitarius, et quaerunt animam meam auferre a me. Propter has illorum impietates abdicavit eos in perpetuum: [Col. 0476B] itaque desiit prophetas mittere ad eos. Sed illum filium suum primogenitum, illum opificem rerum, et consiliatorem suum delabi jussit e coelo, ut religionem sanctam Dei transferret ad gentes, id est, ad eos, qui Deum ignorabant; doceretque justitiam, quam perfidus populus abjecerat; quod jampridem denuntiaverat se esse facturum, sicut Malachias propheta indicat, dicens: Non est mihi voluntas circa vos, dicit Dominus, et sacrificium acceptum non habebo ex manibus vestris; quoniam a solis ortu usque ad occasum [Col. 0477A] clarificabitur [Col. 0477A] [5Kb] nomen meum apud gentes. Item David in psalmo XVII: Constitues me in caput gentium: populus, quem non cognovi, serviet mihi. Esaias quoque sic loquitur (scil. ult. cap.): Venio colligere omnes gentes, et linguas, et venient, et videbunt claritatem meam, et dimittam super eos signum, et mittam ex his conservatos in gentes quae longe sunt, quae non audierunt gloriam meam, et nuntiabunt claritatem meam in gentes. Volens igitur Deus metatorem templi sui mittere in terram (Ezech. XLI, Apoc. XI), noluit eum in potestate et claritate coelesti mittere, ut ingratus in Deum populus in errorem maximum induceretur, ac poenas pro facinoribus suis lueret, qui dominum ac Deum suum non recepisset; quod olim prophetae cecinerant, sic esse facturum. Esaias enim, quem ipsi [Col. 0477B] Judaei serra confectum crudelissime necaverunt, ita dicit (cap. 1): Audi coelum, et percipe auribus terra, quoniam Dominus locutus est: Filios genui, et exaltavi; ipsi autem spreverunt me. Agnovit bos possessorem suum, et asinus praesepium domini sui; Israel autem me non cognovit, et populus meus me non intellexit.

Hieremias quoque similiter ait (cap. 8): Cognovit tempus suum turtur et hirundo, et ruris passeres custodierunt tempora introitus sui: populus autem meus non cognovit judicium Domini. Quomodo dicitis, sapientes sumus, et lex Domini nobiscum est? Incassum facta est metatura; falsi scribae, et confusi sunt; sapientes trepidaverunt, [Col. 0478A] et capti sunt, quoniam verbum Domini reprobaverunt. Ergo (ut coeperam dicere) cum statuisset Deus doctorem virtutis mittere ad homines, renasci eum denuo in carne praecepit, et ipsi homini similem fieri, cui dux, et comes, et magister esset futurus. Sed tamen quoniam clemens est et pius erga suos Deus, ad eos ipsos eum misit, quos oderat, ne illis in perpetuum salutis viam clauderet; sed daret his liberam facultatem sequendi Deum, ut et praemium vitae adipiscerentur, si secuti fuissent, quod plurimi eorum faciunt, atque fecerunt, et culpa sua in poenam mortis incurrerent, si regem suum repudiassent. Apud illos igitur, et ex eorum semine regenerari eum jussit, ne, si fuisset alienigena, justam possent excusationem de lege praetendere, quod eum [Col. 0478B] non suscepissent; simul, ut nulla omnino gens esset in terra, cui spes immortalitatis negaretur.



CAPUT XII. De Jesu ortu ex Virgine, de ejus Vita, Morte, et Resurrectione; atque de iis rebus testimonia Prophetarum.

Descendens itaque de coelo sanctus ille Spiritus Dei sanctam Virginem, cujus utero se insinuaret, elegit. At illa divino Spiritu hausto repleta concepit, et sine ullo attactu viri repente virginalis uterus intumuit. Quod si animalia quaedam vento et aura concipere solere omnibus notum est, cur quisquam mirum [Col. 0479A] putet, cum spiritu Dei, cui facile est quidquid velit, gravatam esse Virginem [Col. 0479A] [57Kb] dicimus? Quod sane incredibile posset videri, nisi hoc futurum ante multa saecula Prophetae cecinissent. Salomon ita dicit: Infirmatus est uterus virginis, et accepit foetum, et gravata est, et facta est in multa miseratione mater Virgo. Item propheta Esaias, cujus verba sunt haec: Propter hoc dabit Deus ipse vobis signum; Ecce Virgo accipiet in utero, et pariet filium, et vocabitis nomen ejus Hemanuel. Quid hoc manifestius dici potest? Legebant ista Judaei, qui eum negaverunt. Si quis nos haec fingere arbitratur, ab his requirat, ab his potissimum sumat. Satis firmum testimonium est ad probandam veritatem, quod ab ipsis perhibetur inimicis. Hemanuel autem nunquam vocitatus est, sed Jesus, qui latine [Col. 0479B] dicitur salutaris, sive salvator; quia cunctis gentibus salutifer venit. Sed propheta declaravit hoc nomine, quod Deus ad homines in carne venturus esset. Hemanuel enim significat, nobiscum Deus; scilicet quia illo per virginem nato, confiteri homines oportebat Deum secum esse, id est, in terra, et in carne mortali. Unde David in psalmo LXXXIV. Veritas, inquit, de terra orta est; quia Deus, in quo veritas est, terrenum corpus accepit, ut terrenis viam salutis aperiret. Item Esaias ipse: Ipsi autem non crediderunt, [Col. 0480A] et exacerbaverunt spiritum sanctum, et conversus est eis ad inimicitiam. Et ipse expugnavit, et recordatus est dierum saeculi, qui suscitavit de terra pastorem ovium.

Quis autem futurus esset ille pastor, declaravit alio loco, dicens: Exultent coeli desuper, et nubes induant justitiam: aperiatur terra, et pullulet Salvatorem. Ego enim Dominus Deus creavi eum. Salvator vero est, ut supra diximus, Jesus. Sed et alio loco idem propheta sic praedicavit: Ecce natus est nobis puer, et datus est nobis filius: cujus imperium super humeros ejus; et vocatum est nomen ejus, magni consilii nuntius. Idcirco enim missus est a Deo Patre, ut universis gentibus, quae sub coelo sunt, singularis et veri Dei sanctum mysterium revelaret, ablatum perfido populo, qui adversus Deum saepe deliquit. Daniel quoque similia [Col. 0480B] praelocutus est. Videbam, inquit, in visu noctis; et ecce in nubibus coeli ut filius hominis veniens, et usque ad vetustum dierum pervenit. Et qui assistebant, obtulerunt eum, et datum est ei regnum, et honor, et imperium, et omnes populi, tribus, linguae servient ei; et potestas ejus aeterna, quae nunquam transibit, et regnum ejus, quod non corrumpetur. Quomodo igitur Judaei et confitentur, et sperant Christum Dei? qui hunc idcirco reprobaverunt, quia ex homine natus est. Nam cum ita sit a Deo constitutum, ut idem [Col. 0481A] Christus bis adveniat in terram, [Col. 0481A] [141Kb] semel, ut unum Deum gentibus nuntiet, deinde rursus, ut regnet: quomodo in secundum ejus adventum credunt, qui in primum non crediderunt?

Atqui propheta utrosque adventus ejus paucis verbis comprehendit. Ecce, inquit, in nubibus coeli ut filius hominis veniens. Non dixit, ut filius Dei, sed filius hominis, ut ostenderet, quod carne indui haberet in terra, ut suscepta hominis figura, et conditione mortali, doceret homines justitiam; et cum mandatis Dei functus, veritatem gentibus revelasset, multaretur etiam morte, ut inferos quoque vinceret ac resignaret, atque ita demum resurgens, ad Patrem proficisceretur in nube sublatus. Adjecit enim propheta, et ait: Et usque ad antiquum dierum pervenit, et oblatus [Col. 0481B] est ei. Antiquum dierum appellavit Deum summum, cujus aetas, et origo non potest comprehendi; quia solus a saeculis fuit, et erit semper in saecula. Christum autem post passionem ac resurrectionem ascensurum esse ad Deum patrem, David in psalmo centesimo nono contestatus est his verbis: Dixit Dominus Domino meo, sede a dextris meis; quoadusque ponam inimicos tuos suppedaneum pedum tuorum. Qui propheta, cum rex esset, quem appellare dominum suum posset, qui sederet ad dexteram Dei, nisi Christum Filium Dei, qui est rex regum, et dominus dominorum? Quod Esaias apertius ostendit dicens: Sic dicit Dominus Deus Christo domino meo, cujus tenui dexteram; obaudire ante eum gentes faciam, et fortitudinem regum disrumpam. Aperiam ante illum portas, [Col. 0481C] et civitates non claudentur. Ego ante te ibo, et montes deplanabo, et fores aereas conteram, et seras ferreas confringam; et dabo tibi thesauros absconditos et invisibiles, [Col. 0482A] ut scias quia ego sum Dominus Deus, qui voco nomen tuum, Deus Israel. Denique ob virtutem ac fidem, quam Deo exhibuit in terra, datum est ei regnum, et honor, et imperium; et omnes populi, tribus, linguae, servient ei; et potestas ejus aeterna, quae nunquam transibit, et regnum ejus non corrumpetur. Quod quidem duobus modis intelligitur: quia et nunc habet perpetuam potestatem, cum omnes gentes, et omnes linguae nomen ejus venerantur, majestatem confitentur, doctrinam sequuntur, virtutem imitantur; habet imperium atque honorem, cum omnes tribus terrae praeceptis ejus obtemperant: et idem postea cum rursus advenerit in potestate ac claritate, ut omnem animam judicet, et justos restituat ad vitam, tunc vere totius terrae regimen obtinebit; [Col. 0482B] tunc sublato de rebus humanis omni malo, aureum saeculum (ut poetae vocant), id est justum ac pacificum tempus orietur. Sed haec uberius in ultimo libro disseremus, cum de secundo adventu loquemur: nunc de primo, ut coepimus, explicemus.



CAPUT XIII. De Jesu Deo et homine; atque de eo prophetarum testimonia.

Summus igitur Deus ac parens omnium, cum religionem suam transferre voluisset, doctorem justitiae misit e coelo, ut novis cultoribus novam legem in eo vel per eum daret: non sicut ante fecerat per hominem: sed tamen nasci eum voluit tamquam hominem, ut per omnia summo Patri similis existeret. Ipse [Col. 0482C] enim pater Deus, et origo, et principium rerum, quoniam parentibus caret, atque a Trismegisto verissime nominatur, quod ex nullo sit procreatus. [Col. 0483A] Idcirco etiam filium bis nasci oportuit, ut et ipse fieret [Col. 0483A] [85Kb] atque . In prima enim nativitate spiritali fuit, quia sine officio matris a solo Deo Patre generatus est. In secunda vero carnali fuit, quoniam sine patris officio virginali utero procreatus est, ut mediam inter Deum et hominem substantiam gerens, nostram hanc fragilem imbecillemque naturam quasi manu ad immortalitatem posset educere. Factus est et Dei filius per spiritum, et hominis per carnem; id est, et Deus et homo. Dei virtus in eo ex operibus, quae fecit, apparuit; fragilitas hominis, ex passione quam pertulit: quam cur susceperit, paulo post docebo. Interim et Deum fuisse, et hominem ex utroque genere permistum, prophetis vaticinantibus discimus. Esaias Deum fuisse testatur his verbis: Fatigata est Aegyptus, et negotiatio Aethiopum, et Sabaim: [Col. 0483B] viri alti ad te transgredientur, et tui erunt servi; et post te ambulabunt vincti compedibus, et adorabunt te, et in te precabuntur, quoniam in te Deus est, et non alius Deus praeter te. Tu enim Deus es, et nesciebamus, Deus Israel salvator. Confundentur, et reverebuntur omnes, qui adversantur tibi, et cadent in confusionem. Item propheta Hieremias sic ait: Hic Deus noster est, et non deputabitur alius absque illo, qui invenit omnem viam prudentiae, et dedit eam Jacob puero suo, et Israel dilecto sibi. Post haec in terris visus est, et cum hominibus conversatus est.

Item David in psalmo XLIV: Thronus tuus Deus in [Col. 0484A] saecula saeculorum: virga aequitatis, virga regni tui. Dilexisti justitiam, et odio habuisti injustitiam: propterea unxit te Deus, Deus tuus oleo exultationis. Quo verbo etiam nomen ostendit: siquidem (ut supra docui) ab unctione appellatus est Christus. Deinde hominem fuisse eumdem, Hieremias docet, dicens: Et homo est; et quis cognovit eum? Item Esaias (cap. 19, apud LXX): Et mittet eis Deus hominem qui salvabit eos, et judicans sanabit eos. Sed et Moyses in numeris ita loquitur (cap. XXIV): Orietur stella ex Jacob, et exurget homo ex Israel. Propterea Milesius Apollo consultus, utrumne Deus, an homo fuerit, hoc modo respondit:

, , ,
,
.
[Col. 0484B] Primo versu verum quidem dixit: sed argute consultorem fefellit, sacramentum veritatis penitus nescientem. Videtur enim negasse illum Deum. Sed cum fatetur secundum carnem fuisse mortalem, quod etiam nos praedicamus, consequens est, ut secundum spiritum Deus fuerit, quod nos affirmamus. Quid enim fuerat necesse carnis facere mentionem, cum satis esset dicere fuisse mortalem? Sed veritate pressus, negare non potuit quemadmodum res se haberet; sicut illud, quod ait, fuisse sapientem.

Quid ad hoc, Apollo, respondes? Si sapiens est; ergo doctrina ejus sapientia est, nec ulla alia, et sapientes, [Col. 0485A] qui sequuntur, nec ulli alii. Cur igitur vulgo pro stultis, et vanis, et ineptis habemur, qui sectamur magistrum, etiam ipsorum deorum confessione sapientem? Nam quod ait, portentifica illum opera fecisse, quo maxime divinitatis fidem meruit, assentiri nobis jam videtur, cum dicit eadem, quibus nos gloriamur. Sed colligit [Col. 0485A] [23Kb] se tamen, et ad daemoniacas fraudes redit. Cum enim verum necessitate dixisset, jam deorum ac sui proditor videbatur; nisi quod ab eo veritas expresserat, mendacio fallente, celasset. Ait ergo, illum fecisse quidem opera miranda, verum non divina virtute, sed magica. Quid mirum, si hoc Apollo veritatem ignorantibus persuasit, cum Judaei quoque, cultores (ut videbantur) summi Dei, hoc idem putaverint; cum ante oculos eorum quotidie [Col. 0485B] fierent illa miracula, quae eis Prophetae futura esse praedixerant, nec tamen tantarum virtutum contemplatione impelli potuerunt, ut Deum crederent, quem videbant. Propterea David, quem praeter caeteros Prophetas vel maxime legunt, in psalmo XXVII, sic eos damnat: Redde illis retributionem eorum, quoniam non intellexerunt in operibus Domini. Ex hujus ipsius domo Christum generatum iri secundum carnem, et ipse David, et alii Prophetae annuntiaverunt. Apud Esaiam (cap. XI) ita scriptum est: Et erit in die illa radix Jesse, et qui exurget principari in nationes: in eum gentes sperabunt, et erit requies ejus in honore. Et alio loco: Exiet virga de radice Jesse, et [Col. 0485C] flos de radice ejus ascendet, et requiescet super eum [Col. 0486A] Spiritus Dei, spiritus sapientiae et intellectus, spiritus consilii et fortitudinis, spiritus scientiae et pietalis; et implebit eum spiritus timoris Domini. Jesse autem fuit pater David, ex cujus radice ascensurum esse florem praelocutus est; eum scilicet, de quo Sibylla dicit .

Item in libro secundo, propheta Nathan missus est ad David volentem Deo templum fabricare; et fuit verbum Domini ad Nathan dicens (Vid. II Reg., cap. 7). Vade, et dic servo meo David: Haec dicit Dominus omnipotens; Non tu aedificabis mihi domum ad inhabitandum: sed cum impleti fuerint dies tui, et dormieris cum patribus tuis, suscitabo semen tuum post te, et parabo regnum ejus. Hic aedificabit mihi domum in nomine meo: et erigam thronum ejus usque [Col. 0486B] in saeculum; et ego ero ei in patrem, et ipse erit mihi in filium, et fidem consequetur domus ejus, et regnum ejus usque in saeculum. Sed haec ut Judaei non intelligerent, illa fuit causa, quod Solomon filius David Deo templum aedificavit, et civitatem, quam de suo nomine Hierosolyma nuncupavit. Itaque ad ipsum, quae a Propheta dicta sunt, retulerunt. Solomon autem ab ipso patre suo imperii regimen accepit. Prophetae vero de eo loquebantur, qui tum nasceretur, postquam David cum patribus suis requievisset. Praeterea Solomonis imperium perpetuum non fuit; annis enim XL regnavit. Deinde quod nunquam filius Dei dictus est, sed filius David; et domus quam aedificavit non [Col. 0486C] est fidem consecuta, sicut Ecclesia, quae est verum [Col. 0487A] templum Dei, quod non in parietibus est, sed in corde [Col. 0487A] [12Kb] ac fide hominum, qui credunt in eum, ac vocantur fideles. Illud vero Solomonium templum, quia manu factum est, manu cecidit. Denique pater ejus in psalmo CXXVI, de operibus filii sui prophetavit hoc modo: Si Dominus non aedificaverit domum, in vanum laboraverunt, qui illam aedificaverunt: si Dominus non custodierit civitatem, in vanum vigilavit, qui eam custodivit.



CAPUT XIV. De Jesu sacerdotio a Prophetis praedicto.

Quibus ex rebus apparet, prophetas omnes denuntiasse de Christo, fore aliquando, ut ex genere David corporaliter natus constitueret aeternum templum Deo, quod appellatur Ecclesia, et universas gentes ad [Col. 0487B] religionem Dei veram convocaret. Haec est domus fidelis, hoc immortale templum, in quo si quis non sacrificaverit, immortalitatis praemium non habebit. Cujus templi, et magni, et aeterni quoniam Christus fabricator fuit, idem necesse est habeat in eo sacerdotium sempiternum. Nec potest nisi per eum, qui constituit templum, et ad aditum templi, et ad conspectum Dei perveniri. David, in psalmo CIX, id ipsum docet, dicens: Ante luciferum genui te. Juravit Dominus, et non poenitebit eum: tu es sacerdos in aeternum [Col. 0488A] secundum ordinem Melchisedech. Item in libro primo (cap. II): Et suscitabo mihi sacerdotem fidelem, qui omnia, quae sunt in corde meo, faciat; et aedificabo ei domum fidelem, et transibit in conspectu meo omnibus diebus. Quis autem futurus esset, cui Deus aeternum sacerdotium pollicebatur, Zacharias etiam nomine posito apertissime docuit; sic enim dixit: Et ostendit mihi Dominus Deus Jesum sacerdotem magnum stantem ante faciem angeli Domini, et diabolus stabat ad dextram ipsius, ut contradiceret ei. Et dixit Dominus ad diabolum: Imperet Dominus in te, qui elegit Hierusalem; et ecce titio ejectus ab igne: et Jesus erat indutus vestimentis sordidis, et stabat ante faciem angeli, et respondit, et dixit ad circumstantes ante faciem ipsius, dicens: Auferte vestimenta sordida [Col. 0488B] ab eo, et induite eum tunica talari, et imponite cidarim mundam super caput ipsius; et cooperuerunt eum vestimento, et imposuerunt cidarim mundam super caput ejus; et angelus Domini stabat, et testificabatur, ad Jesum dicens: Haec dicit Dominis omnipotens: si in viis meis ambulaveris, et praecepta mea servaveris, tu judicabis domum meam, et dabo tibi, qui conversentur in medio horum circumstantium. Audi itaque, Jesu sacerdos magne.

Quis non igitur captos mentibus tum fuisse Judaeos [Col. 0489A] arbitretur, qui cum haec legerent, et audirent, nefandas manus [Col. 0489A] [4Kb] Deo suo intulerunt? Atqui ab eo tempore, quo Zacharias fuit, usque ad annum quintum decimum imperii Tiberii Caesaris, quo Christus crucifixus est, prope quingenti anni numerantur; siquidem Darii et Alexandri adolevit aetate, qui fuerunt non multo priusquam Tarquinius Superbus exactus est. Sed illi rursus eodem modo falsi deceptique sunt, putantes haec de Jesu esse dicta filio Nave, qui successor fuit Moysi, aut de sacerdote Jesu filio Josedech: in quos nihil congruit eorum, quae Propheta narravit. Non enim sordidati illi umquam fuerunt, cum alter eorum princeps potentissimus fuerit, alter sacerdos: aut perpessi sunt aliquid adversi, ut tamquam titio ejectus ex igne putarentur. Aut aliquando in conspectu [Col. 0489B] Dei et Angelorum steterunt, aut Propheta de praeteritis loquebatur potius, quam de futuris. Locutus est igitur de Jesu Filio Dei, ut ostenderet eum primo in humilitate et carne esse venturum. Haec enim est vestis sordida, ut pararet templum Deo, et sicut titio igni ambureretur; id est, ab hominibus cruciamenta perferret, et ad ultimum extingueretur. Titionem enim vulgus appellat extractum foco torrem semiustum, extinctum.

Quomodo autem, et cum quibus mandatis a Deo miteretur in terram, declaravit Spiritus Dei per Prophetam, docens futurum, ut cum voluntatem summi Patris fideliter et constanter implesset, acciperet judicium, atque imperium sempiternum. Si in viis meis, inquit, ambulaveris, et praecepta mea servaveris, tu judicabis domum meam. Quae fuerint viae [Col. 0489C] Dei, et quae praecepta ejus, nec ambiguum, nec obscurum [Col. 0490A] est. Deus enim cum videret malitiam et falsorum deorum cultus per orbem terrae ita invaluisse, ut jam nomen ejus ex hominum memoria fuisset pene sublatum (siquidem Judaei quoque, quibus solis arcanum Dei creditum fuerat, relicto Deo vivo, ad colenda figmenta irretiti daemonum fraudibus aberrassent, nec increpiti per prophetas, reverti ad Deum vellent), Filium suum legavit ad homines, ut eos converteret ab impiis et vanis cultibus, ad cognoscendum et colendum Deum verum: item ut eorum mentes a stultitia ad sapientiam, ab iniquitate ad justitiae opera traduceret. Hae sunt viae Dei, in quibus ambulare eum praecepit. Haec praecepta quae servanda mandavit. Ille vero exhibuit Deo fidem. Docuit enim quod Deus unus sit, eumque solum coli oportere; nec umquam [Col. 0490B] se ipse Deum dixit, quia non servasset fidem, si missus ut deos tolleret, et unum assereret, induceret alium, praeter unum. Hoc erat, non de uno Deo facere praeconium, nec ejus qui miserat, sed suum proprium negotium gerere, ac se ab eo quem illustraturus venerat, separare. Propterea quia tam fidelis extitit, quia sibi nihil prorsus assumpsit, ut mandata mittentis impleret, et sacerdotis perpetui dignitatem, et regis summi honorem, et judicis potestatem, et Dei nomen accepit.



CAPUT XV. De Jesu vita et miraculis; atque de iis testimonia.

Quoniam de secunda nativitate diximus, qua se hominibus in carne monstravit, veniamus ad opera illa [Col. 0490C] miranda, quae cum essent coelestis indicia virtutis, [Col. 0491A] magum Judaei putaverunt. Cum primum coepit adolescere, [Col. 0491A] [47Kb] tinctus est a Joanne propheta in Jordane flumine, ut lavacro spiritali peccata non sua, quae utique non habebat, sed carnis, quam gerebat, aboleret; ut quemadmodum Judaeos suscepta circumcisione, sic etiam gentes baptismo, id est purifici roris perfusione salvaret. Tunc vox audita de coelo est: Filius meus es tu; ego hodie genui te (Ps. II). Quae vox apud David praedicta invenitur. Et descendit super eum Spiritus Dei formatus in speciem columbae candidae. Exinde maximas virtutes coepit operari, non praestigiis magicis, quae nihil veri ac solidi ostentant, sed vi ac potestate coelesti quae jampridem prophetis nuntiantibus canebantur. Quae opera tam multa sunt, ut unus liber ad complectenda omnia satis non sit. Enumerabo [Col. 0491B] igitur illa breviter, et generatim, sine ulla personarum ac locorum designatione, ut ad exponendam passionis ejus crucisque rationem possim pervenire, quo jamdudum festinat oratio. Virtutes ejus fuerunt, quas Apollo portentificas appellavit: quod quacumque iter faciebat, aegros et debiles, et omni morborum genere laborantes, uno verbo unoque momento reddebat incolumes, adeo ut membris omnibus capti, receptis repente viribus roborati, ipsi lectulos suos reportarent, in quibus fuerant paulo ante delati. Claudis vero ac pedum vitio afflictis, non modo gradiendi, sed etiam currendi dabat facultatem. Tunc quorum caeca lumina in altissimis tenebris erant, eorum oculos [Col. 0492A] in pristinum restituebat aspectum. Mutorum quoque linguas in eloquium sermonemque solvebat. Item surdorum patefactis auribus insinuabat auditum: pollutos, ac aspersos maculis, repurgabat. Et haec omnia non manibus, aut aliqua medela, sed verbo ac jussione faciebat, sicut etiam Sibylla (Serm. 8, post med.) praedixerat:

, .
Nec utique mirum, quod verbo faciebat mirabilia, cum ipse esset Dei Verbum, coelesti virtute ac potestate subnixum . . . ; Nec satis fuit quod vires imbecillis redderet, debilibus integritatem, quod aegris et languentibus sanitatem, nisi etiam mortuos suscitaret (Matth. XII, Marc. III, Luc. VII et XI, Joan. II), velut e somno solutos, ad vitamque revocaret.

[Col. 0492B] Quae videntes tunc Judaei, daemoniaca fieri potentia arguebant, cum omnia sic futura, ut facta sunt, arcanae illorum litterae continerent. Legebant quippe cum aliorum prophetarum, tum Esaiae verba dicentis (cap. XXV): Confortamini manus resolutae, et genua debilia consolidamini. Qui estis pusilli animi, nolite timere, nolite metuere. Dominus noster judicium retribuet; ipse veniet, et salvos faciet nos. Tunc aperientur oculi caecorum; et aures surdorum audient. Tunc saliet claudus sicut cervus, et plana erit lingua mutorum, quia rupta est in deserto aqua, et rivus in terra sitienti. Sed et Sibylla eadem cecinit his versibus:

. . . . . . ,
[Col. 0493A] , [Col. 0493A] [185Kb]
, .
Ob has ejus virtutes, et opera divina, cum magna illum multitudo sequeretur vel debilium, vel aegrorum, vel eorum qui curandos suos offerre cupiebant, ascendit in montem quemdam desertum, ut ibi adoraret. Ubi cum triduo moratus esset, ac fame populus laboraret, vocavit discipulos, quaerens quantos secum cibos gestarent. At illi quinque panes et duos pisces in pera se habere dixerunt. Afferri ea jussit, ac multitudinem per quinquagenos distributam discumbere. Quod cum discipuli facerent, frangebat ipse panem minutatim, carnemque piscium comminuebat, et utraque in manibus ejus augebantur. Et cum apponere illa populo discipulis imperasset, saturata sunt quinque hominum millia, et insuper duodecim cophini de [Col. 0493B] residuis fragminibus impleti. Quid aut dici, aut fieri potest mirabilius? At id Sibylla futurum cecinerat olim, cujus versus tales feruntur:

, ,
,
,
.
Quaero igitur quid hic potuerit ars magica moliri, cujus peritia ad nihil aliud quam ad circumscribendos oculos valet. Idem, secessurus orandi gratia, sicut solebat, in montem, praecepit discipulis, ut naviculam [Col. 0494A] sumerent, seque praecederent. At illi, urgente jam vespere profecti, contrario vento laborare coeperunt. Cumque jam medium fretum tenerent, tum pedibus mare ingressus consecutus est eos, tamquam in solido gradiens; non ut poetae Orionem mentiuntur in pelago incedentem, qui, demersa corporis parte,

Humero supereminet undas.
Et rursus cum obdormisset in navi, et ventus usque ad extremum periculum saevire coepisset, excitatus e somno, silere ventum protinus jussit; et fluctus, qui maximi ferebantur, conquievere, statimque sub verbo ejus tranquillitas insecuta est.

Mentiuntur fortasse Litterae sanctae (Luc. VIII, Marc. IV, Matth. VIII), docentes tantam fuisse in eo potestatem, ut imperio suo cogeret ventos obsequi, maria [Col. 0494B] servire, morbos cedere, inferos obedire. Quid quod eadem Sibyllae carminibus suis ante docuerunt? quarum una, cujus supra fecimus mentionem, sic ait:

,
, .
Et rursus alia, quae dicit:

, ,
, ,
.
[Col. 0495A] His testimoniis quidam revicti, solent eo confugere, ut aiant non esse illa carmina Sibyllina, sed a nostris ficta [Col. 0495A] [66Kb] atque composita. Quod profecto non putabit qui Ciceronem Varronemque legerit, aliosque veteres, qui Erythraeam Sibyllam caeterasque commemorant: quarum ex libris ista exempla proferimus: qui auctores ante obierunt quam Christus secundum carnem nasceretur. Verum non dubito quin illa carmina prioribus temporibus pro deliramentis habita sint, cum ea nemo tum intelligeret. Denguntiabant enim monstruosa quaedam miracula, quorum nec ratio, nec tempus, nec auctor designabatur. Denique Erythraea fore ait, ut diceretur insana, et mendax. At enim:

   . . . . . .
[Col. 0495B] ,
,
.
Jacuerunt igitur multis saeculis; postea vero animadversa sunt, quam Christi nativitas et passio patefecit arcana: sicut etiam voces prophetarum, quae cum per annos mille quingentos, vel eo amplius lectae fuissent a populo Judaeorum, nec tamen intellectae sunt, nisi postquam illas Christus, et verbo, et operibus interpretatus est. Illum enim prophetae annuntiaverunt; nec ullo modo poterant, quae illi loquebantur, intelligi, nisi fuissent universa completa.



CAPUT XVI. De Jesu Christi passione; quod fuerit praedicta.

Venio nunc ad ipsam passionem, quae velut opprobrium [Col. 0495C] nobis objectari solet, quod et hominem, et ab hominibus insigni supplicio affectum et excruciatum [Col. 0496A] colamus; ut doceam eam ipsam passionem ab eo cum magna et divina ratione susceptam, et in ea sola et virtutem, et veritatem, et sapientiam contineri. Neque enim, si beatissimus in terra fuisset, et per omnem vitam in summa felicitate regnasset, quisquam illum sapiens aut Deum credidisset, aut honore divino dignum judicasset: quod faciunt verae divinitatis expertes, qui caducas opes, et fragilem potentiam, et alieni beneficii bona non tantum suspiciunt, verum etiam consecrant, et scientes memoriae mortuorum deserviunt, fortunam jam extinctam colentes; quam ne vivam quidem praesentemque sapientes colendam sibi umquam putaverunt. Nec enim potest aliquid in rebus terrenis esse venerabile coeloque dignum: sed sola est virtus, sola justitia, quae [Col. 0496B] potest verum bonum, et coeleste, et perpetuum judicari; quia nec datur cuiquam, nec aufertur. Qua virtute ac justitia quoniam Christus instructus venit in terram, immo vero, quoniam ipse virtus, et ipse justitia est, descendit ut eam doceret, hominemque formaret. Quo magisterio ac Dei legatione perfunctus, ob eam ipsam virtutem, quam simul et docuit, et fecit, ab omnibus gentibus, et meruit, et potuit Deus credi. Ergo cum magnus populus ad eum, vel ob justitiam quam docebat, vel ob miracula quae faciebat, subinde conflueret, et praecepta ejus audiret, et a Deo missum Deique Filium crederet: tum primores Judaeorum et sacerdotes ira stimulati, quod ab eo tamquam peccatores increpabantur, et invidia depravati, quod, confluente ad eum multitudine, contemni se ac deseri videbant, et (quod caput sceleris illorum fuit) stultitia et errore [Col. 0496C] caecati, et immemores praeceptorum coelestium ac prophetarum, coierunt adversus eum, impiumque [Col. 0497A] consilium de eo tollendo cruciandoque [Col. 0497A] [49Kb] ceperunt: quod prophetae multo ante descripserant.

Nam et David, in principio Psalmorum (Psal. I) suorum, providens in spiritu quantum facinus admissuri essent, Beatum esse ait, qui non abierit in consilio impiorum. Et Salomon in libro Sapientiae (cap. II), his verbis usus est: Circumveniamus justum, quoniam insuavis et nobis, et exprobrat nobis peccata legis: promittit se scientiam Dei habere, et filium Dei se nominat: factus est nobis in traductionem cogitationum nostrarum: gravis est nobis etiam ad videndum; quoniam dissimilis est aliis vita illius, et immutatae sunt viae illius: tamquam nugaces aestimati sumus ab eo: continet se a viis nostris, quasi ab immunditiis, et praefert novissima justorum, et gloriatur patrem se habere Deum. Videamus [Col. 0497B] ergo si sermones illius veri sint; et tentemus quae ventura sunt illi. Contumeliis et tormentis interrogemus eum: ut sciamus reverentiam illius, et probemus patientiam illius, morte turpissima condemnemus eum. Haec cogitaverunt, et erraverunt. Excaecavit enim illos stultitia ipsorum; et nescierunt sacramenta Dei. Nonne ita descripsit nefarium illud consilium ab impiis initum contra Deum, ut plane interfuisse videatur? Atqui a Salomone, qui haec cecinit, usque ad id tempus, quo gesta res est, mille ac decem anni fuerunt. Nihil nos affingimus, nihil addimus. Habebant haec, qui fecerunt: legebant, in quos haec dicta sunt. Sed et nunc haeredes nominis ac sceleris illorum haec et habent, et damnationem suam prophetarum voce praedictam quotidianis lectionibus personant; nec aliquando in [Col. 0497C] cor suum, quae pars est et ipsa damnationis, admittunt. Increpiti ergo a Christo saepe Judaei exprobrante [Col. 0498A] illis peccata et injustitias, et a populo pene deserti, concitati sunt ad eum necandum.

Cujus rei audaciam dedit illis humilitas ejus. Nam cum legerent, cum quanta virtute et claritate Filius Dei venturus esset e coelo, Jesum autem cernerent humilem, quietum, sordidum, informem, non credebant filium Dei esse, ignorantes duos ejus adventus a prophetis esse praedictos: primum in humilitate carnis obscurum, secundum in fortitudine majestatis manifestum. De primo David in psalmo septuagesimo primo sic ait: Descendet sicut pluvia in vellus, et orietur in diebus ejus justitia, et abundantia pacis, donec extollatur luna. Sicut enim pluvia, si descendat in vellus, animadverti non potest, quia strepitum non facit: ita Christum in terram sine cujusquam suspicione [Col. 0498B] venturum esse dixit, ut justitiam doceret et pacem. Esaias quoque ita tradidit (cap. LIII): Domine, quis credidit auditui nostro, et brachium Domini cui revelatum est? Annuntiavimus coram ipso sicut pueri, et sicut radix in terra sitienti: non est figura ejus, neque claritas; et vidimus illum, et non habuit figuram, neque decorem: sed figura ejus sine honore, et deficiens praeter caeteros homines. Homo in plaga positus est, sciens ferre imbecillitatem, quia aversus est, et non est computatus. Hic peccata nostra portat, et pro nobis hic dolet; et nos putavimus ipsum esse in dolore, et in plaga, et in vexatione. Ipse autem vulneratus est propter facinora nostra, et infirmatus est propter peccata nostra: doctrina pacis nostrae super illum; livore ejus nos sanati sumus. Omnes sicut oves erravimus, et Deus tradidit illum [Col. 0498C] pro peccatisnostris. Et Sibylla eodem modo locuta est:

, , , .
[Col. 0499A] Propter hanc humilitatem, Deum suum non agnoscentes, inierunt consilium detestandum ut privarent eum vita, qui ut eos vivificaret advenerat.



CAPUT XVII. De Judaeorum religionibus, ac eorum odio in Jesum.

Sed irae atque invidiae suae, quam in cordibus suis gerebant intus inclusam, alias causas praeferebant; [Col. 0499A] [68Kb] quod legem Dei per Mosen datam solveret, id est, quod sabbatis non vacaret, operans in salutem hominum; quod circumcisionem vacuefaceret, quod abstinentiam suillae carnis auferret. In quibus rebus judaicae religionis sacramenta consistunt. Ob haec itaque caetera pars populi, quae nondum ad Christum secesserat, a sacerdotibus incitabatur, ut impium judicaret [Col. 0499B] eum, quod legem Dei solveret, cum hoc ille non suo judicio, sed ex Dei voluntate et secundum praedicta faceret prophetarum. Micheas enim (cap. 4, V. 2) novam legem daturum denuntiavit hoc modo: Lex de Sion proficiscetur, et sermo Domini ex Hierusalem, et judicabit inter plurimos populos, et revincet, et deliget validas nationes. Illa enim prior lex, quae per Mosen data est, non in monte Sion, sed in monte Choreb data est, quam Sibylla fore ut a Filio Dei solveretur, ostendit:

,
.
Sed et ipse Moses, per quem datam sibi legem dum [Col. 0500A] pertinaciter tuentur, exciderunt a Deo, et Deum non agnoverunt, praedixerat fore, ut propheta maximus a Deo mitteretur, qui sit supra legem, qui voluntatem Dei ad homines perferat. In Deuteronomio ita scriptum reliquit: Et dixit Dominus ad me: Prophetam excitabo eis de fratribus eorum, sicut te, et dabo verbum meum in os ejus; et loquetur ad eos ea quae praecepero ei: et quisquis non audierit ea quae loquetur propheta ille in nomine meo, ego vindicabo in eum. Denuntiavit scilicet Dominus per ipsum legiferum, quod Filium suum, id est, vivam praesentemque legem missurus esset, et illam veterem per mortalem datam soluturus, ut denuo per eum, qui esset aeternus, legem sanciret aeternam.

Item de circumcisione solvenda Esaias ita prophetavit: [Col. 0500B] Haec dicit Dominus viris Juda, qui habitant in Hierusalem: Renovate inter vos novitatem, et ne seminaveritis in spinis. Circumcidite vos Domino Deo vestro, et circumcidite praeputium cordis vestri, ne exeat ira mea sicuti ignis, et exurat, et non sit qui extinguat. Item Moses ipse (Deut., XXX): In novissimis diebus circumcidet Dominus cor tuum ad Dominum Deum tuum amandum. Item Jesus Nave successor ejus: Et dixit Dominus ad Jesum (Jos., V, 1): Fac tibi cultellos petrinos nimis acutos, et sede, et circumcide secundo filios Israel. Secundam circumcisionem futuram esse dixit, non carnis, sicut fuit prima, qua etiam nunc Judaei utuntur, sed cordis ac spiritus, quam tradidit [Col. 0501A] Christus, qui verus Jesus fuit. Non enim Propheta sic ait: Et dixit Dominus ad me, [Col. 0501A] [4Kb] sed, ad Jesum; ut ostenderet quod non de se loqueretur, sed de Christo, ad quem tunc Deus loquebatur. Christi enim figuram gerebat ille Jesus: qui cum primum Auses vocaretur, Moses futura praesentiens, jussit eum Jesum vocari; ut quoniam dux militiae delectus esset adversus Amalech, qui oppugnabat filios Israel, et adversarium debellaret per nominis figuram, et populum in terram promissionis induceret. Et idcirco etiam Mosi successit, ut ostenderet novam legem per Christum Jesum datam veteri legi successuram, quae data per Mosen fuit. Nam illa carnis circumcisio caret utique ratione; quia si Deus id vellet, sic a principio formasset hominem, ut praeputium non haberet. Sed [Col. 0501B] hujus secundae circumcisionis figura erat, significans nudandum esse pectus, id est, aperto et simplici corde oportere nos vivere; quoniam pars illa corporis, quae circumciditur, habet quamdam similitudinem cordis, et est pudenda. Ob hanc causam Deus nudari eam jussit, ut hoc argumento nos admoneret ne involutum pectus haberemus, id est, ne quod pudendum facinus intra conscientiae secreta velemus. Haec est cordis circumcisio, de qua prophetae loquuntur, quam Deus a carne mortali ad animam transtulit, quae sola mansura est. Volens enim vitae ac saluti nostrae pro aeterna sua pietate consulere, poenitentiam nobis in illa circumcisione proposuit, ut si cor nudaverimus, id est, si peccata nostra confessi satis Deo fecerimus, veniam consequamur; quae contumacibus et admissa sua celantibus denegatur ab [Col. 0501C] eo qui non faciem, sicut homo, sed intima et arcana pectoris intuetur.

Eodem spectat etiam carnis suillae interdictio; a qua cum eos abstinere Deus jussit, id potissimum voluit intelligi, ut se a peccatis atque immunditiis abstinerent. [Col. 0502A] Est enim lutulentum hoc animal, et immundum; nec umquam coelum aspicit: sed in terra toto et corpore et ore projectum, ventri semper et pabulo servit; nec ullum alium dum vivit praestare usum potest, sicut caeterae animantes, quae vel sedendi vehiculum praebent, vel in cultibus agrorum juvant, vel plaustra collo trahunt, vel onera tergo gestant, vel indumentum exuviis suis exhibent, vel copia lactis exuberant, vel custodiendis domibus invigilant. Interdixit ergo ne porcina carne uterentur, id est, ne vitam porcorum imitarentur, qui ad solam mortem nutriuntur; ne ventri, ac voluptatibus servientes, ad faciendam justitiam inutiles essent, ac morte afficerentur. Item ne se foedis libidinibus immergerent, sicut sus, quae se ingurgitat coeno; vel [Col. 0502B] ne terrenis serviant simulacris, ac se luto inquinent. Luto enim se oblinunt, qui deos, id est, qui lutum terramque venerantur. Sic universa praecepta judaicae legis ad exhibendam justitiam spectant, quoniam per ambagem data sunt; ut per carnalium figuram spiritualia noscerentur.



CAPUT XVIII. De passione Dominica, et quod ea praenuntiata fuerit.

Cum igitur ea quae Deus fieri voluit, quaeque per prophetas suos multis saeculis ante praedixit, Christus impleret, ob ea incitati, et divinas litteras nescientes, coierunt ut Deum suum condemnarent. Quod cum sciret futurum, ac subinde diceret oportere se pati, ac interfici pro salute multorum, secessit tamen cum [Col. 0502C] discipulis suis (Marc. III), non ut vitaret quod necesse erat perpeti ac sustinere, sed ut ostenderet quod ita fieri oporteret in omni persecutione, ne sua quis culpa incidisse videatur; ac denuntiavit fore ut ab uno eorum proderetur. Itaque Judas, praemio illectus, tradidit Filium Dei Judaeis. At illi comprehensum, [Col. 0503A] ac Pontio Pilato, qui tum legatus Syriam regebat, [Col. 0503A] [132Kb] oblatum, cruci affigi postulaverunt, objicientes ei nihil aliud, nisi quod diceret se Filium Dei esse, et regem Judaeorum: item quod dixerat: Si solveritis hoc templum, quod aedificatum est annis XLVI, ego illud in triduo sine manibus resuscitabo; significans brevi futuram passionem suam, et se a Judaeis interfectum tertio die resurrecturum. Ipse enim erat verum Dei templum. Has voces ejus tamquam infaustas et impias insectabantur. Quae cum Pilatus audisset, et ille in defensionem sui nihil diceret, pronuntiavit nihil in eo damnatione dignum videri. At illi injustissimi accusatores [Col. 0504A] cum populo, quem incitaverant, succlamare coeperunt, et crucem ejus violentis vocibus flagitare.

Tum Pontius et illorum clamoribus, et Herodis Tetrarchae instigatione metuentis ne regno pelleretur, victus est. Nec tamen ipse sententiam protulit: sed tradidit eum Judaeis, ut ipsi de illo secundum legem suam judicarent. Duxerunt ergo eum flagellis verberatum, et priusquam cruci affigerent, illuserunt; indutum enim coloris punicei veste, ac spinis coronatum, quasi regem salutaverunt, et dederunt ei cibum fellis, et miscuerunt ei aceti potionem. Post [Col. 0505A] haec, conspuerunt faciem ejus, [Col. 0505A] [115Kb] et palmis ceciderunt. Cumque ipsi carnifices de vestimentis ejus contenderent, sortiti sunt inter se de tunica et pallio. Et cum haec omnia fierent, nullam vocem ex ore suo tamquam si mutus esset, emisit. Tum suspenderunt eum inter duos noxios medium, qui ob latrocinia damnati erant, crucique affixerunt. Quid ego hic in tanto facinore deplorem? aut quibus verbis tantum nefas conquerar? Non enim Gavianam crucem describimus, quam Marcus Tullius universis eloquentiae suae nervis ac viribus, velut effusis totius ingenii fontibus, prosecutus est, facinus indignum esse proclamans, civem Romanum contra omnes leges in crucem esse sublatum. Qui quamvis innocens fuerit, et illo supplicio indignus, mortalis tamen, et ab homine scelesto, qui [Col. 0505B] justitiam ignoraret, affectus est. Quid de hujus crucis indignitate dicemus, in qua Deus a cultoribus Dei suspensus est atque suffixus? Quis tam facundus, et tanta rerum verborumque copia instructus existet? quae oratio tantae affluentiae ubertate decurrens, ut illam crucem merito deploret, quam mundus ipse et tota mundi elementa luxerunt?

Haec autem sic futura fuisse, et prophetarum vocibus, et Sibyllinis carminibus denuntiatum est. Apud [Col. 0506A] Esaiam (cap. 50) ita scriptum invenitur: Non sum contumax, neque contradico: dorsum meum posui ad flagella, et maxillas meas ad palmas: faciem autem meam non averti a foeditate sputorum. Similiter David in psalmo XXXIV: Congregata sunt super me flagella, et ignoraverunt: dissoluti sunt, nec compuncti sunt: tentaverunt me, et deriserunt derisu; et striderunt super me dentibus suis. Sibylla quoque eadem futura monstravit:


,

.
Item de silentio ejus, quod usque ad mortem pertinaciter tengrit, Esaias iterum sic locutus est (cap. LIII): Sicut ovis ad immolandum ductus est, et sicut agnus [Col. 0506B] coram tondentibus se sine voce, sic non aperuit os suum. Et Sibylla supra dicta:

,
,
.
De cibo vero et potu, quem, antequam eum figerent, illi obtulerunt, David in psalmo LXVIII sic ait: Et dederunt in escam meam fel; et in siti mea potum mihi [Col. 0507A] dederunt acetum. [Col. 0507A] [140Kb] Idem hoc futurum etiam Sibylla concionata est:

, ,
.
Et alia Sibylla Judaeam terram his versibus increpat:

,

, .
Fore autem ut Judaei manus inferrent Deo suo, eumque interficerent, testimonia prophetarum haec antecesserunt.

Apud Esdram ita scriptum est: Et dixit Esdras ad populum: Hoc pascha Salvator noster est, et refugium nostrum. Cogitate, et ascendat in cor vestram, quoniam habemus humiliare eum in signo, et post haec sperabimus in eum, ne deseratur hic locus in aeternum tempus, [Col. 0507B] dicit Dominus Deus virtutum. Si non credideritis ei, neque exaudieritis annuntiationem ejus, eritis derisio in gentibus. Unde apparet Judaeos nullam aliam spem habere, nisi se abluerint a sanguine, ac speraverint in eum ipsum quem negaverunt. Esaias (cap. LV) quoque facinus eorum designat, et dicit: In humilitate judicium ejus sublatum est. Nativitatem ejus quis [Col. 0508A] enarrabit? quoniam auferetur a terra vita ejus; a facinoribus populi mei adductus est ad mortem. Et dabo malos pro sepultura ejus, et divites pro morte ejus: quia facinus non fecit, neque insidias ore suo locutus est. Propterea ipse consequetur multos, et fortium dividet spolia; propterea quod traditus est ad mortem, et inter facinorosos deputatus est: et ipse peccatum multorum pertulit, et propter facinora illorum traditus est. David quoque in psalmo XCIII: Captabunt in animam justi, et sanguinem innocentem condemnabunt, et factus est mihi Dominus in refugium. Hieremias (cap. XI): Domine, significa mihi, et cognoscam: tunc vidi meditationes eorum; ego sicut agnus sine malitia perductus sum ad victimam: in me cogitaverunt cogitationem, dicentes: Venite, mittamus lignum in panem ejus, et eradamus e terra vitam ejus, et nomen ejus non erit in memoria [Col. 0508B] amplius. Lignum autem crucem significat, et panis corpus ejus, quia ipse est cibus, et vita omnium qui credunt in carnem quam portavit, et in crucem qua pependit.

De qua tamen apertius ipse Moses in Deuteronomio ita praedicavit: Et erit pendens vita tua ante oculos [Col. 0509A] tuos, et timebis die ac nocte, et non credes vitae tuae. Idem rursus in Numeris [Col. 0509A] [337Kb] (cap. XXIII): Non quasi homo Dominus suspenditur, neque quasi filius hominis minas patitur. Zacharias (cap. XVI), etiam sic tradidit: Et intuebuntur in me, quem transfixerunt. Item David in psalmo XXI: Effoderunt manus meas et pedes meos, dinumeraverunt omnia ossa mea: ipsi autem contemplati sunt, et viderunt me, diviserunt sibi vestimenta mea, et super vestem meam sortem miserunt. Quae utique Propheta non de se locutus est. Fuit enim rex, et numquam perpessus est illa. Sed Spiritus Dei per eum loquebatur, qui fuerat illa passurus post annos mille et quinquaginta. Tot enim colliguntur anni a regno David usque ad crucem Christi. Sed et Solomon, filius ejus, qui Hierosolymam condidit, eam ipsam perituram esse in ultionem sanctae crucis prophetavit: Quod si avertimini a me, dicit Dominus, et non custodieritis veritatem meam, rejiciam Israel a terra quam dedi illis: et domum hanc, quam aedificavi illis in nomine meo, projiciam illam ex omnibus; et [Col. 0509B] erit Israel in perditionem, et in improperium populo: [Col. 0510A] et domus haec erit deserta; et omnis qui transibit per illam, admirabitur, et dicet: Propter quam rem fecit Dominus terrae huic et huic domui haec mala? Et dicent: Quia reliquerunt Dominum Deum suum, et persecuti sunt regem suum dilectissimum Deo, et cruciaverunt illum in humilitate magna, propter hoc importavit illis Deus mala haec.



CAPUT XIX. De Jesu morte, sepultura et resurrectione; atque de iis rebus praedicta.

Quid amplius jam de facinore Judaeorum dici potest, quam excaecatos tum fuisse, atque insanabili furore correptos, qui haec quotidie legentes neque intellexerunt, neque quin facerent cavere potuerunt? Suspensus igitur atque affixus exclamavit ad Dominum voce magna, et ultro spiritum posuit. Et eadem hora terrae motus factus est. Et velum templi, quod separabat duo tabernacula, scissum est in duas partes; et sol repente subductus est, et ab hora [Col. 0510B] sexta usque in nonam tenebrae fuerunt. Qua de re [Col. 0511A] Amos [Col. 0511A] [104Kb] propheta testatur: Et erit in illo die, dicit Dominus, occidet sol meridie, et tenebrabitur dies lucis; et convertam dies festos vestros in luctum, et cantica vestra in lamentationem. Item Hieremias: Exterrita est quae parit, et taeduit animam; et subivit sol ei, cum adhuc medius dies esset; confusa est, et maledicta: reliquos eorum in gladium dabo in conspectu inimicorum eorum. Et Sibylla:

,
.
Cum haec facta essent, ne prodigiis quidem coelestibus facinus suum intelligere quiverunt.

[Col. 0512A] Sed quoniam praedixerat se tertio die ab inferis resurrecturum, metuentes ne a discipulis surrepto et amoto corpore, universi resurrexisse eum crederent, et fieret multo major in plebe confusio, detraxerunt eum cruci, et conclusum in monumento firmiter militari custodia circumdederunt. Verum tertio die, ante lucem terrae motu facto, repente patefactum est sepulcrum, et custodibus, quos attonitos obstupefecerat pavor, nihil videntibus, integer e sepulcro ac vivus egressus, in Galilaeam profectus est, ut discipulos suos quaereret: in sepulcro vero nihil repertum est, nisi exuviae quibus involutum corpus incluserant. [Col. 0513A] Illum autem apud inferos non remansurum, sed die tertio resurrecturum, prophetae cecinerant. David in psalmo [Col. 0513A] [236Kb] XV: Non derelinques animam meam apud inferos, nec dabis sanctum tuum videre interitum. Item in tertio: Ego dormivi et somnum cepi, et resurrexi; quoniam Dominus auxiliatus est mihi. Oseas (c. XIII) quoque primus XII prophetarum de resurrectione ejus testificatus est: Hic filius meus sapiens; propter quod nunc non resistet in tribulatione filiorum suorum, et de manu inferorum eruam eum. Ubi est judicium tuum, mors, aut ubi est aculeus tuus? Idem alio loco: Vivificabit nos post biduum die tertio. Et ideo Sibylla impositurum esse morti terminum dixit post tridui somnum:

, ,

[Col. 0513B] , .
Vitam enim nobis acquisivit morte superata. Nulla igitur spes alia consequendae immortalitatis homini datur, nisi crediderit in eum, et illam crucem portandam patiendamque susceperit.



[Col. 0514A] CAPUT XX. De Jesu in Galilaeam post resurrectionem profectione; atque de utroque Testamento, Vetere et Novo.

Profectus ergo in Galilaeam (noluit enim se Judaeis ostendere, ne adduceret eos in poenitentiam, atque impios resanaret), discipulis iterum congregatis Scripturae sanctae litteras, id est prophetarum arcana, patefecit; quae antequam pateretur, perspici nullo modo poterant, quia ipsum passionemque ejus annuntiabant. Idcirco Moses, et iidem ipsi prophetae legem, quae Judaeis data erat, Testamentum vocant; quia nisi testator mortuus fuerit, nec confirmari testamentum potest, nec sciri quid in eo scriptum sit, quia clausum et obsignatum est. Itaque nisi Christus mortem suscepisset, aperiri testamentum, id est, revelari [Col. 0514B] et intelligi mysterium Dei non potuisset.

Verum Scriptura omnis in duo Testamenta divisa est. Illud quod adventum passionemque Christi antecessit, id est lex et prophetae, Vetus dicitur; ea vero quae post resurrectionem ejus scripta sunt, Novum Testamentum nominantur. Judaei Veteri utuntur, nos [Col. 0515A] novo: sed tamen diversa non sunt, [Col. 0515A] [23Kb] quia Novum Veteris adimpletio est, et in utroque idem testator est Christus, qui pro nobis morte suscepta nos haeredes regni aeterni fecit, abdicato et exhaeredato populo Judaeorum; sicut Hieremias propheta testatur (cap. XXXI), cum loquitur talia: Ecce dies veniunt, dicit Dominus; et consummabo domui Israel et domui Juda testamentum novum, non secundum testamentum, quod disposui patribus eorum in die qua apprehendi manum eorum, ut educerem illos de terra Aegypti; quia ipsi non perseveraverunt in testamento meo et ego neglexi eos, dicit Dominus. Item alio loco (cap. VI) similiter ait: Dereliqui domum meam; dimisi haereditatem meam in manus inimicorum ejus. Facta est haeriditas mea mihi, sicut leo in silva: dedit ipsa super [Col. 0515B] me vocem suam; ideo odi eam. Cum sit haereditas ejus, coeleste regnum, non utique ipsam haereditatem se dicit odisse, sed haeredes, qui adversus eum ingrati et impii extiterunt. Facta est, inquit, mihi haereditas mea, sicut leo: id est, praeda et devoratio factus sum haeredibus meis, qui me immolaverunt sicut pecus. Dedit super me vocem suam; id est, sententiam adversus me mortis crucisque dixerunt. Nam quod superius ait consummaturum se domui Juda testamentum novum, ostendit, vetus illud testamentum, quod per Mosem est datum, non fuisse perfectum; id autem, quod per Christum dari haberet, consummatum fore. Domus autem Juda et Israel non utique Judaeos significat, quos abdicavit, sed nos, qui ab eo convocati ex Gentibus, in illorum locum [Col. 0515C] adoptionemque successimus, et appellamur [Col. 0516A] filii Judaeorum; quod declarat Sibylla, cum dicit:

.
Quos autem futurum esset id genus, Esaias docet (cap. XLII), apud quem Pater summus ad Filium loquitur, dicens: Ego Dominus Deus, vocavi te ad justitiam, et tenebo manum tuam, et confirmabo te, et dedi te in testamentum generis mei, in lucem gentium, aperire oculos caecorum, producere ex vinculis alligatos, et de domo carceris sedentes in tenebris. Cum igitur nos antea tamquam caeci, et tamquam carcere stultitiae inclusi, sederemus in tenebris, ignorantes Deum et veritatem, illuminati ab eo sumus, qui nos testamento suo adoptavit, et liberatos malis vinculis, atque in lucem sapientiae productos, in haereditatem regni coelestis adscivit.



[Col. 0516B] CAPUT XXI. De Jesu ascensione, eaque praedicta; et de discipulorum praedicatione et gestis.

Ordinata vero discipulis suis Evangelii ac nominis sui praedicatione, circumfudit se repente nubes, eumque in coelum sustulit, quadragesimo post passionem die, sicut Daniel fore ostenderat (cap. VII), dicens: Et ecce in nubibus coeli ut filius hominis veniens, usque ad vetustum dierum pervenit. Discipuli vero per provincias dispersi fundamenta Ecclesiae ubique posuerunt, facientes et ipsi in nomine magistri Dei magna, et pene incredibilia miracula; quia discedens instruxerat eos virtute ac potestate, qua posset novae annuntiationis ratio fundari, et confirmari: [Col. 0516C] sed et futura aperuit illis omnia, quae Petrus [Col. 0517A] et Paulus [Col. 0517A] [5Kb] Romae praedicaverunt, et ea praedicatio in memoriam scripta permansit; in qua cum multa alia mira, tum etiam hoc futurum esse dixerunt, ut post breve tempus immitteret Deus regem, qui expugnaret Judaeos, et civitates eorum solo adaequaret, ipsos autem fame sitique confectos obsideret. Tum fore ut corporibus suorum vescerentur, et consumerent se invicem; postremo ut capti venirent in manus hostium, et in conspectu suo vexari acerbissime conjuges suas cernerent, violari ac prostitui virgines, diripi pueros, allidi parvulos, omnia denique igni ferroque vastari, captivos in perpetuum terris suis exterminari; eo quod exultaverint super amantissimum et probatissimum Dei Filium. Itaque post illorum obitum, cum eos Nero interemisset, [Col. 0517B] Judaeorum nomen et gentem Vespasianus extinxit, fecitque omnia quae illi futura praedixerant.



CAPUT XXII. Argumenta Infidelium contra Jesu incarnationem.

Confirmata sunt, ut opinor, quae falsa et incredibilia putantur ab iis, quos vera coelestium litterarum doctrina non imbuit: sed tamen ut refellantur a nobis etiam illi, qui nimium non sine malo suo sapiunt, rebusque divinis fidem detrahunt, argumentis quoque illorum coarguamus errorem; ut tandem aliquando [Col. 0518A] quando pervideant ita fieri oportuisse, sicut nos ostendimus factum. Et quamquam apud bonos judices satis habeant firmitatis vel testimonia sine argumentis, vel argumenta sine testimoniis; nos tamen non contenti alterutro sumus, cum suppetat nobis utrumque, ne cui perverse ingenioso, aut non intelligendi, aut contra disserendi locum relinquamus. Negant fieri potuisse, ut naturae immortali quidquam decederet. Negant denique Deo dignum, ut homo fieri vellet, seque infirmitate carnis oneraret; ut passionibus, ut dolori, ut morti se ipse subjiceret: quasi non facile illi esset, ut citra corporis imbecillitatem se hominibus ostenderet, eosque justitiam doceret (siquidem id volebat) majore auctoritate, ut professi Dei. Tunc enim cunctos fuisse praeceptis coelestibus [Col. 0518B] parituros, si ad ea virtus ac potestas Dei praecipientis accederet. Cur igitur (aiunt) ad docendos homines non ut Deus venit? Cur se tam humilem imbecillemque constituit, ut ab hominibus et contemni, et poena affici posset? cur vim ab imbecillis, et mortalibus passus est? cur non manus hominum, aut virtute repulit, aut divinitate vitavit? cur non majestatem suam sub ipsa saltem morte patefecit? sed ut invalidus in judicium ductus est, ut nocens damnatus, ut mortalis occisus. Refutabo haec diligenter, nec quemquam patiar errare. Illa enim magna et mirabili ratione sunt [Col. 0519A] facta; quam quicumque [Col. 0519A] [22Kb] perceperit, non tantum mirari desinet Deum ab hominibus esse cruciatum, verum etiam facile pervidebit ne Deum quidem potuisse credi, si ea ipsa quae arguit facta non essent.



CAPUT XXIII. De praecipiendo et agendo.

Quicumque praecepta dat hominibus ad vitam, moresque fingit aliorum, quaero debeatne ipse facere quae praecipit, an non debeat? Si non fecerit, soluta praecepta sunt. Si enim bona sunt quae praecipiuntur, si vitam hominum in optimo statu collocant, non se debet ipse praeceptor a numero coetuque hominum segregare inter quos agit; et ipsi eodem modo vivendum est, quo docet esse vivendum, ne si aliter vixerit, ipse praeceptis suis fidem detrahat, [Col. 0519B] levioremque doctrinam suam faciat, si reipsa resolvat, quod verbis nitatur adstringere. Unusquisque enim, cum audit praecipientem, non vult imponi sibi necessitatem parendi, tamquam sibi jus libertatis adimatur; respondet itaque doctori hoc modo: Non possum facere quae jubes, quoniam sunt impossibilia. Vetas me irasci, vetas cupere, vetas libidine commoveri, vetas dolorem, vetas mortem timere: sed hoc adeo contra naturam est, ut his affectibus animalia universa subjecta sint; vel si adeo putas repugnari posse naturae, et tu ipse quae praecipis fac, ut sciam fieri posse. Cum autem ipse non facias, quae insolentia est, ut homini libero imponere velis leges quibus ipse non pareas? [Col. 0519C] Prius disce, qui doces, et antequam mores aliorum [Col. 0520A] corrigas, tuos corrige. Quis neget justam esse hanc responsionem? Quin etiam in contemptum veniet hujusmodi doctor, et deludetur vicissim, quia videbitur et ipse deludere.

Quid ergo faciet ille praeceptor, si haec ei fuerint opposita? quomodo adimet excusationem contumacibus, nisi ut praesentibus factis doceat, possibilia se docere? Unde evenit, ut philosophorum praeceptis nullus obtemperet. Homines enim malunt exempla, quam verba; quia loqui facile est, praestare difficile. Utinam quidem tam multi bene facerent, quam multi loquuntur bene. Sed qui praecipiunt, nec faciunt, abest ab iis fides. Et si homines fuerint, contemnentur ut leves; si Deus, opponetur ei excusatio fragilitatis humanae. Superest ut factis verba firmentur, [Col. 0520B] quod philosophi facere nequeunt: itaque cum ipsi praeceptores vincantur affectibus, quos vinci praedicant oportere, neminem possunt ad virtutem, quam falso praedicant, erudire; ob eamque causam putant, neminem adhuc perfectum extitisse sapientem, id est, in quo summae doctrinae ac scientiae summa virtus et perfecta justitia consenserit, quod quidem verum fuit. Nemo enim post mundum conditum talis extitit, nisi Christus, qui et verbo sapientiam tradidit, et doctrinam praesenti virtute firmavit.



CAPUT XXIV. Eversio argumentorum supra objectorum.

Age, nunc consideremus, an doctor e coelo missus [Col. 0520C] possit non esse perfectus. Nondum de hoc loquor, [Col. 0521A] quem venisse a Deo negant. Fingamus aliquem de coelo esse mittendum, qui vitam hominum rudimentis virtutis instituat, et ad justitiam formet. Nemini dubium potest esse, quin is doctor, qui coelitus mittitur, tam scientia sit rerum omnium quam virtute perfectus; ne nihil inter coelestem terrenumque differat. Nam in homine interna et propria doctrina esse nullo pacto potest. Nec enim mens terrenis visceribus inclusa, et tabe corporis impedita, aut comprehendere per se potest, aut capere veritatem, nisi aliunde doceatur. [Col. 0521A] [3Kb] Et si maxime possit, summam tamen virtutem capere nequeat, et omnibus vitiis resistere, quorum materia in visceribus continetur. Eo fit, ut terrenus doctor perfectus esse non possit. At vero coelestis, cui scientiam divinitas, virtutem immortalitas [Col. 0521B] tribuit, in docendo quoque, sicut in caeteteris, perfectus et consummatus sit necesse est. At id omnino fieri non potest, nisi mortale sibi corpus assumat. Cur autem fieri non possit, ratio clara est. Nam si veniat ad homines, ut Deus, ut omittam, quod mortales oculi claritatem majestatis ejus conspicere ac sustinere non possunt, ipse certe Deus virtutem docere non poterit, quia expers corporis non faciet, quae docebit, ac per hoc doctrina ejus perfecta non erit. Alioqui si summa virtus est, dolorem patienter pro justitia officioque perferre, si virtus est, mortem ipsam et intentatam non metuere, et illatam fortiter sustinere; debet ergo doctor ille perfectus, et docere ista praecipiendo, et confirmare faciendo; quia qui dat praecepta vivendi, amputare debet omnium excusationum [Col. 0521C] vias, ut imponat hominibus parendi necessitatem, non vi aliqua, sed pudore, et tamen libertatem relinquat, ut et praemium sit constitutum parentibus, quia poterant non parere, si vellent, et non parentibus poena, quia poterant parere, si vellent. Quomodo ergo poterit amputari excusatio, nisi ut qui docet, faciat quae docet, et si quasi praevius, et manum porrigat seculuro? quemadmodum autem potest facere quae docet, si non sit similis ei quem docet? Nam si nulli subjectus sit passioni, potest ei [Col. 0522A] docenti homo sic respondere: Volo equidem non peccare; sed vincor; indutus sum enim carne fragili, et imbecilla; haec est, quae concupiscit, quae irascitur, quae dolet, quae mori timet. Itaque ducor invitus, et pecco, non quia volo, sed quia cogor. Sentio me et ipse peccare: sed necessitas fragilitatis impellit, cui repugnare non possum. Quid ad haec respondebit praeceptor ille justitiae? quomodo confutabit ac redarguet hominem, qui delictis suis excusationem carnis obtendet, nisi et ipse carne fuerit indutus, ut ostendat, etiam carnem posse capere virtutem? Contumacia enim redargui non potest, nisi exemplo. Nam habere non possunt, quae doceas, firmitatem, nisi ea prior feceris; quia natura hominum proclivis in vitia, videri vult non modo cum venia, sed etiam cum ratione [Col. 0522B] peccare. Oportet magistrum doctoremque virtutis homini simillimum fieri, ut vincendo peccatum, doceat hominem vinci ab eo posse peccatum. Si vero sit immortalis, exemplum proponere homini nullo modo potest. Existet enim constans aliquis, ac dicet: Tu quidem non peccas, quia liber es ab hoc corpore; non concupiscis, quia immortali nihil est necessarium. Mihi vero multis rebus opus est, ut tuear hanc vitam. Mortem non times, quia valere in te non potest. Dolorem contemnis, quia nullam vim pati potes. At ego mortalis utrumque timeo, quia cruciatus mihi gravissimos inferunt, quos tolerare carnis infirmitas non potest. Doctor itaque virtutis etiam hanc excusationem debuit hominibus auferre; ne quis, quod peccat, necessitati potius adscribat, quam culpae [Col. 0522C] suae. Ergo ut perfectus esse possit, nihil ei debet opponi ab eo qui docendus est; ut si forte dixerit: Impossbilia praecipis; respondeat: Ecce ipse facio. At ego carne indutus sum, cujus est peccare proprium. Et ego eamdem carnem gero; et tamen peccatum in me non dominatur. Mihi opes contemnere difficile est, quia vivi aliter non potest in hoc corpore. Ecce et mihi corpus est; et tamen pugno contra omnem cupiditatem. Non possum pro justitia nec dolorem ferre, nec mortem, quia fragilis sum. Ecce [Col. 0523A] et in me dolor ac mors habet potestatem, et ea ipsa quae times vinco, ut victorem te faciam doloris ac mortis. Prior vado per ea, quae sustineri non posse praetendis; si praecipientem sequi non potes, sequere antecedentem. Sublata est hoc modo omnis excusatio; et fateri hominem necesse est, sua culpa injustum esse qui doctorem virtutis, et eumdem ducem non sequatur. Vides ergo quanto perfectior sit mortalis doctor, quia dux esse mortali potest, quam immortalis, quia patientiam docere non potest, qui subjectus passionibus non est. Nec hoc tamen eo pertinet, ut hominem Deo praeferam: sed ut ostendam, neque hominem perfecta doctrina esse posse, nisi sit idem Deus, ut auctoritate coelesti necessitatem parendi hominibus imponat; neque Deum, nisi mortali [Col. 0523B] corpore induatur, ut praecepta sua factis adimplendo, caeteros parendi necessitate constringat. Liquido ergo apparet, eum, qui vitae dux [Col. 0523B] [106Kb] et justitiae sit magister, corporalem esse oportere; nec aliter fieri posse, ut sit illius plena et perfecta doctrina, nisi habeat radicem ac fundamentum, stabilisque apud homines ac fixa permaneat: ipsum autem subire carnis ac corporis imbecillitatem, virtutemque in se recipere, cujus doctor est, ut eam simul, et verbis doceat, et factis. Item subjectum esse morti, et passionibus cunctis; quoniam et in passione toleranda, et in morte subeunda virtutis officia versantur: quae omnia, ut dixi, consummatus doctor perferre debet, ut doceat posse perferri.



[Col. 0524A] CAPUT XXV. De Jesu adventu in Carne, et Spiritu, ut Deum inter et hominem mediator esset.

Discant igitur homines, et intelligant, quare Deus summus, cum legatum ac nuntium suum mitteret, ad crudiendam praeceptis justitiae suae mortalitatem, mortali voluerit eum carne indui, et cruciatu affici, et morte multari. Nam cum justitia nulla esset in terra, doctorem misit, quasi vivam legem, ut nomen ac templum novum conderet; ut verum ac pium cultum per omnem terram verbis et exemplo seminaret. Sed tamen, ut certum esset a Deo missum, non ita illum nasci oportuit, sicut homo nascitur ex mortali utroque concretus: [Col. 0524B] sed ut appareret etiam in homine illum esse coelestem, creatus est sine opera genitoris. Habebat enim spiritalem patrem Deum; et sicut pater spiritus ejus Deus sine matre, ita mater corporis ejus virgo sine patre. Fuit igitur et Deus et homo, inter Deum atque hominem medius constitutus. Unde illum Graeci vocant, ut hominem perducere ad Deum posset, id est, ad immortalitatem: quia si Deus tantum fuisset (ut supra dictum est) exempla virtutis homini praebere non posset; si homo tantum, non posset homines ad justitiam cogere, nisi auctoritas, ac virtus homine major accederet.

Etenim cum constet homo ex carne et spiritu, et oporteat spiritum justitiae operibus emereri, ut fiat [Col. 0525A] aeternus; caro quoniam terrena est, ideoque mortalis, copulatum sibi spiritum trahit secum, et ab immortalitate ducit ad mortem. Ergo spiritus carnis expers dux esse homini ad immortalitatem nullo pacto poterat: quoniam caro impedit spiritum, quominus Deum sequatur. Est enim fragilis, et subjecta peccato: peccatum autem pabulum mortis est. [Col. 0525A] [11Kb] Itaque idcirco mediator advenit, id est Deus in carne, ut caro eum sequi posset, et eriperet morti hominem, cujus est dominatio in carnem. Ideo carne se induit, ut desideriis carnis edomitis, doceret non necessitatis esse peccare, sed propositi ac voluntatis. Una enim nobis, et magna, et praecipua cum carne luctatio: cujus infinitae cupiditates premunt animam, nec dominium retinere patiuntur: sed eam voluptatibus [Col. 0525B] et illecebris suavibus mancipatam morte afficiunt sempiterna. Quibus ut repugnare possemus, Deus nobis viam superandae carnis, et aperuit, et ostendit. Quae virtus perfecta, et omnibus numeris absoluta, coronam vincentibus et mercedem immortalitatis impertit.



CAPUT XXVI. De cruce Jesu et caeteris tormentis, et de Agni legalis figura.

Dixi de humilitate, et fragilitate, et passione, cur haec Deus subire maluerit: nunc ipsius crucis ratio reddenda est, et vis enarranda. Quid summus pater a principio disposuerit, et quemadmodum cuncta quae gesta sunt ordinarit, non tantum divinatio Prophetarum, [Col. 0525C] quae in Christum vera praecessit, sed etiam ratio ipsius passionis docet. Quaecumque enim passus est, non fuerunt inania, sed habuerunt figuram et significantiam magnam, sicut etiam divina illa opera, quae fecit: quorum vis et potentia valebat quidem in praesens, sed declarabat aliquid in futurum. Aperuit caecorum lumina coelestis virtus, et lucem non videntibus [Col. 0526A] reddidit. Et hoc facto significabat fore, ut conversus ad gentes quae Deum nesciebant, insipientium pectora illuminaret luce sapientiae, et ad veritatem contemplandam oculos cordis aperiret. Vere enim caeci sunt, qui coelestia non videntes, et tenebris ignorantiae circumfusi, terrena et fragilia venerantur. Patefecit aures surdorum. Non utique hactenus vis illa coelestis operata est: sed declarabat brevi fore, ut qui erant veritatis expertes, et audirent, et intelligerent divinas Dei voces. Vere enim surdos dixeris, qui coelestia et vera, et facienda non audiunt. Mutorum linguas in eloquium solvit admirabilis, etiam cum fieret, potentia: sed inerat huic virtuti alia significatio, quae ostenderet mox futurum, ut rerum coelestium nuper ignari, percepta sapientiae disciplina, [Col. 0526B] de Deo, et veritate dissererent. Nam qui rationem divinitatis ignorat, is vere elinguis et mutus est, licet omnium disertissimus. Lingua enim cum verum loqui coeperit, id est, virtutem majestatemque Dei singularis interpretari, tum demum officio naturae suae fungitur. Quamdiu autem falsa loquitur, in usu suo non est; et ideo infans sit necesse est, qui divina proloqui non potest. Pedes quoque claudorum ad officium gradiendi reformavit laudabilis divini operis fortitudo: sed figura id continebat; quod cohibitis erroribus vitae secularis ac deviae, iter veritatis aperiretur, per quod graderentur homines ad Dei gratiam consequendam. Is enim vere claudus existimandus est, qui caligine ac tenebris insipientiae implicatus, et quo tendat ignarus, offensibilibus et [Col. 0526C] caducis gressibus per viam mortis incedit.

Item labes et maculas inquinatorum corporum repurgavit, non exigua immortalis potentiae opera: verum id portendebat haec vis, quod peccatorum labibus, ac vitiorum maculis inquinatos, doctrina ejus purificatura esset eruditione justitiae. Leprosi enim vere atque elephantiaci debent haberi, quos vel infinitae [Col. 0527A] cupiditates ad scelera, vel insatiabiles voluptates ad flagitia compellunt, et dedecorum maculis inustos labe afficiunt sempiterna. Jacentia mortuorum corpora erexit, eosque nominibus suis inclinatos a morte revocavit. [Col. 0527A] [4Kb] Quid congruentius Deo? Quid miraculo dignius omnium saeculorum, quam decursam vitam resignasse, completisque hominum temporibus tempora adjecisse perpetua, arcana mortis revelasse? Sed haec inenarrabilis potestas imago virtutis majoris fuit, quae demonstrabat tantam vim habituram esse doctrinam suam, ut gentes in orbe toto, quae alienae a Deo, subjectae morti fuerunt, cognitione veri luminis animatae, ad immortalitatis praemia pervenirent. Eos enim recte mortuos existimaveris, qui datorem vitae Deum nescientes, atque animas suas a coelo in terram deprimentes, in laqueos aeternae mortis [Col. 0527B] incurrunt. Quae igitur tum faciebat in praesens, imagines erant futurorum; quae in laesis affectisque corporibus exhibebat, ea spiritalium figuram gerebant, ut et in praesenti virtutis non terrena opera monstraret, et in futurum potestatem coelestis suae majestatis ostenderet.

Ergo sicut opera ejus significantiam quoque majoris potestatis habuerunt, ita etiam passio non simplex, nec supervacua, nec fortuita praecessit. Sed ut illa, quae fecit, magnam virtutem ac potestatem doctrinae ejus significabant: sic ea, quae passus est, odio futuram esse sapientiam nuntiabant. Aceti enim potus, ac fellis cibus, acerbitates et amaritudines in hac vita sectatoribus veritatis pollicebatur. Et quamquam passio ipsa per se acerba et amara specimen nobis futurorum [Col. 0527C] tormentorum dabat, quae morantibus in hoc saeculo virtus ipsa proponit; tamen illius modi potus, et cibus in os doctoris nostri veniens, pressurarum nobis, [Col. 0528A] ac laborum et miseriarum praebebat exemplum. Quae omnia tolerare ac perpeti necesse est eos, qui veritatem sequuntur; quoniam veritas acerba est, et invisa omnibus, qui virtutis expertes, vitam suam mortiferis voluptatibus dedunt. Nam corona spinea capiti ejus imposita id declarabat, fore ut divinam sibi plebem de nocentibus congregaret. Corona enim dicitur, circumstans in orbem populus. Nos autem, qui ante cognitionem Dei fuimus injusti, spinae, id est mali et nocentes eramus, ignorantes quid esset bonum; et a justitiae notione atque operibus alieni, omnia scelere ac libidine polluebamus. Electi ergo ex dumis et sentibus sanctum Dei caput cingimus; quia convocati ab ipso, et circumfusi undique ad eum, magistro ac doctori Deo, assistimus, regemque illum [Col. 0528B] mundi et omnium viventium Dominum coronamus.

Quod vero ad crucem spectat, magna in ea vis ac ratio est, quam nunc conabor ostendere. Deus namque (sicut superius exposui) cum statuisset hominem liberare, magistrum virtutis legavit in terram, qui et praeceptis salutaribus formaret homines ad innocentiam, et operibus factisque praesentibus justitiae viam panderet, qua gradiens homo, et doctorem suum sequens, ad vitam aeternam perveniret. Is igitur corporatus est, et veste carnis indutus, ut homini, ad quem docendum venerat, virtutis et exempla, et incitamenta praeberet. Sed cum in omnibus vitae officiis justitiae specimen praebuisset, ut doloris quoque patientiam mortisque contemptum, quibus perfecta et consummata sit virtus, traderet homini, venit in [Col. 0528C] manus impiae nationis, cum et vitare potuisset scientia futuri quam gerebat, et repellere eadem virtute, qua mirabilia faciebat. Sustinuit ergo cruciatus, et verbera, et spinas. Postremo etiam mortem suscipere [Col. 0529A] non recusavit, ut homo illo duce subactam et catenatam mortem cum suis terroribus triumpharet. [Col. 0529A] [5Kb] Cur autem summus pater id potissimum genus mortis elegerit, quo affici eum sineret, haec ratio est. Dicat enim fortasse aliquis: cur si Deus fuit, et mori voluit, non saltem honesto aliquo mortis genere affectus est? cur potissimum cruce? cur infami genere supplicii, quod etiam homine libero, quamvis nocente, videatur indignum. Primum quod is, qui humilis advenerat, ut humilibus et infimis opem ferret, et omnibus spem salutis ostenderet, eo genere afficiendus fuit, quo humiles et infimi solent, ne quis esset omnino, qui eum non posset imitari. Deinde ut integrum corpus ejus conservaretur, quem die tertio resurgere ab inferis oportebat.

[Col. 0529B] Nec enim hoc cuiquam ignorandum est, quod ipse ante de sua passione praedicans etiam id notum fecerit, habere se postestatem, cum vellet, deponendi spiritum et resumendi. Suffixus itaque quia spiritum deposuerat, necessarium carnifices non putaverunt, ossa ejus suffringere (sicut mos eorum ferebat.) sed tantummodo latus ejus perforaverunt. Sic integrum corpus patibulo detractum est, et sepulcro diligenter inclusum. Quae omnia idcirco facta sunt, ne laesum ac diminutum corpus ad resurgendum inhabile redderetur. Illa quoque praecipua fuit causa, cur Deus [Col. 0530A] crucem maluerit, quod illa exaltari eum fuit necesse, et omnibus gentibus passionem Dei notescere. Nam quoniam is, qui patibulo suspenditur, et conspicuus est omnibus, et caeteris altior, crux potius electa est, quae significaret illum tam conspicuum tamque sublimem futurum, ut ad eum cognoscendum pariter et colendum, cunctae nationes ex omni orbe concurrerent. Denique nulla gens tam inhumana est, nulla regio tam remota, cui aut passio ejus, aut sublimitas majestatis ignota sit. Extendit ergo in passione manus suas, orbemque dimensus est, ut jam tunc ostenderet, ab ortu solis usque ad occasum, magnum populum ex omnibus linguis et tribubus congregatum, sub alas suas esse venturum, signumque illud maximnm, atque sublime, frontibus suis suscepturum.

[Col. 0530B] Cujus rei figuram Judaei etiamnunc exhibent, cum limina sua de, cruore agni notant. Deus enim percussurus Aegyptios, ut ab ea plaga immunes faceret Hebraeos, praeceperat his, ut agnum candidum sine macula immolarent, ac signum liminibus suis de sanguine ejus imponerent. Itaque cum Aegyptiorum primogenita una nocte interissent, Hebraei soli signo sanguinis tuti fuerunt; non quia cruor pecudis tantam in se vim gerebat, ut hominibus saluti esset: sed imago fuerat rerum futurarum. Agnus enim candidus sine macula Christus fuit, id est innocens, et justus, et [Col. 0531A] sanctus, qui ab iisdem Judaeis immolatus, saluti est omnibus qui signum sanguinis, id est crucis qua sanguinem fudit, [Col. 0531A] [19Kb] in sua fronte conscripserint. Frons enim summum limen est hominis; et lignum sanguine delibutum crucis significatio est. Denique immolatio pecudis ab iis ipsis, qui faciunt, pascha nominatur, , quia passionis figura est, quam Deus praescius futurorum tradidit per Mosen populo suo celebrandam. Sed tum figura valuit in praesenti ad depellendum periculum; ut appareat, quantum veritas ipsa valitura sit, ad plebem Dei protegendam in extrema totius orbis necessitate. Quomodo autem, vel in qua plaga tuti omnes sint futuri, qui signum hoc veri et divini sanguinis in summo corporis sui notaverint, in novissimo libro docebo.



[Col. 0531B] CAPUT XXVII. De mirandis per Crucis virtutem effectis, ac de Daemonibus.

Nunc satis est, hujus signi potentia quantum valeat, exponere. Quanto terrori sit daemonibus hoc [Col. 0532A] signum, sciet qui viderit quatenus adjurati per Christum de corporibus, quae obsederint, fugiant. Nam sicut ipse, cum inter homines ageret, universos daemones verbo fugabat; hominumque mentes emotas, et malis incursibus furiatas, in sensus pristinos reponebat: ita nunc sectatores ejus eosdem spiritus inquinatos de hominibus, et nomine magistri sui, et signo passionis excludunt. Cujus rei non difficilis est probatio. Nam cum diis suis immolant, si assistat aliquis signatam frontem gerens, sacra nullo modo litant.

Nec responsa potest consultus reddere vates.
Et haec saepe causa praecipua justitiam persequendi malis regibus fuit. Cum enim quidam ministrorum nostri sacrificantibus dominis assisterent, imposito [Col. 0532B] frontibus signo, deos illorum fugaverunt, ne possent in visceribus hostiarum futura depingere. Quod cum intelligerent aruspices, instigantibus iisdem daemonibus, quibus prosecant, conquerentes profanos homines sacris interesse, egerunt principes suos in furorem, [Col. 0533A] ut expugnarent Dei templum, [Col. 0533A] [10Kb] seque vero sacrilegio contaminarent, quod gravissimis persequentium poenis expiaretur. Nec tamen ex hoc ipso caeci homines intelligere possunt, aut hanc esse veram religionem, cui ad vincendum tanta vis inest, aut illam falsam, quae subsistere, aut congredi non potest.

Sed aiunt, hoc deos non metu, verum odio facere; quasi quisquam possit odisse nisi eum, qui aut noceat, aut possit nocere. Immo vero congruens majestati fuit, ut eos, quos oderant, praesentibus poenis afficerent potius, quam fugerent. Sed quoniam neque accedere ad eos possunt, in quibus coelestem notam viderint, nec iis nocere, quos signum immortale munierit tamquam inexpugnabilis murus; lacessunt eos per homines, et manibus persequuntur alienis: quos [Col. 0533B] profecto si esse confitentur, vicimus. Necesse est enim veram esse hanc religionem, quae et rationem daemonum novit, et astuciam intelligit, et vim retundit, et eos spiritalibus armis domitos ac subactos cedere sibi cogit. Si negant, testimoniis poetarum ac philosophorum refellentur. Quod si esse, et malos esse, inficias non eunt, quid superest, nisi ut alios dicant esse deos, alios daemones? Exponant igitur nobis differentiam generis utriusque, ut sciamus quid colendum, quid execrandum sit; habeantne inter se aliquod consortium, an vero inimici sint. Si sunt aliqua necessitudine copulati, quatenus eos discernemus? aut quomodo utriusque generis honorem cultumque miscebimus? Si autem sunt inimici, cur aut [Col. 0533C] daemones deos non timent, aut dii daemones fugare non possunt? Ecce aliquis instinctu daemonis percitus [Col. 0534A] dementit, effertur, insanit: ducamus hunc in Jovis optimi maximi templum; vel, quia sanare homines Jupiter nescit, in Aesculapii vel Appollinis fanum. Jubeat utriuslibet sacerdos, dei sui nomine, ut nocens ille spiritus excedat ex homine: nullo id pacto fieri potest. Quae igitur vis deorum est, si subjectos sibi daemonas non habent? At vero iidem daemones, adjurati per nomen Dei veri protinus fugiunt. Quae ratio est, ut Christum timeant, Jovem autem non timeant, nisi quod iidem sunt daemones, quos vulgus deos esse opinatur? Denique si constituatur in medio et is, quem constat incursum daemonis perpeti, et Delphici Apollinis vates, eodem modo Dei nomen horrebunt; et tam celeriter excedet de vate suo Apollo, quam ex homine spiritus ille daemoniacus, [Col. 0534B] et adjurato fugatoque deo suo, vates in perpetuum conticescet. Ergo iidem sunt daemones, quos fatentur execrandos esse, iidem dii, quibus supplicant.

Si nobis credendum esse non putant, credant Homero, qui summum illum Jovem daemonibus aggregavit: sed et aliis poetis ac pbilosophis, qui eosdem modo daemonas, modo deos nuncupant; quorum alterum verum, alterum falsum est. Illi enim nequissimi spiritus, ubi adjurantur, ibi se daemonas confitentur; ubi coluntur, ibi se deos mentiuntur, ut errores hominibus immittant, et avocent a veri Dei notione, per quam solam potest mors aeterna vitari. Iidem sunt, qui dejiciendi hominis causa, varios sibi cultus per diversa regionum condiderunt, mentitis tamen assumptisque nominibus, ut fallerent. Nam quia [Col. 0534C] divinitatem per seipsos affectare non poterant, adsciverunt sibi nomina potentium regum, sub quorum [Col. 0535A] titulis honores sibi deorum vindicarent. Qui error discuti potest, et in lucem veritatis protrahi. [Col. 0535A] [6Kb] Nam si quis studet altius inquirere, congreget eos, quibus peritia est ciere ab inferis animas. Evocent Jovem, Neptunum, Vulcanum, Mercurium, Appollinem, patremque omnium Saturnum. Respondebunt ab inferis omnes, et interrogati loquentur, et de se ac Deo fatebuntur. Post haec evocent Christum, non aderit, non apparebit; quia non amplius quam biduo apud inferos fuit. Quid hac probatione certius proferri potest? Ego vero non dubito, quin ad veritatem Trismegistus hac aliqua ratione pervenerit, qui de Deo Filio locutus est multa, quae divinis continentur arcanis.



CAPUT XXVIII. De spe et vera religione, atque de superstitione.

Quae cum ita se habeant, ut ostendimus, apparet [Col. 0535B] nullam aliam spem vitae homini esse propositam, nisi ut abjectis vanitatibus, et errore miserabili, Deum cognoscat, et Deo serviat, nisi huic temporali renuntiet vitae, ac se rudimentis justitiae ad cultum verae Religionis instituat. Hac enim conditione gignimur, ut generanti nos Deo justa et debita obsequia praebeamus; [Col. 0536A] hunc solum noverimus, hunc sequamur. Hoc vinculo pietatis obstricti Deo et religati sumus; unde ipsa Religio nomem accepit, non ut Cicero interpretatus est, a relegendo, qui in libro de Natura deorum secundo ita dixit: »Non enim philosophi solum, verum etiam majores nostri superstitionem a religione separaverunt. Nam qui totos dies precabantur, et immolabant, ut sui sibi liberi superstites essent, superstitiosi sunt appellati. Qui autem omnia, quae ad cultum deorum pertinerent, retractarent, et tamquam relegerent, ii dicti sunt religiosi, ex religendo, tamquam ex eligendo elegantes, et ex deligendo diligentes, et intelligendo intelligentes. His enim verbis omnibus inest vis legendi eadem, quae in religioso: ita factum est in superstitioso et religioso, alterum vitii nomen, alterum laudis.« Haec interpretatio [Col. 0536B] quam inepta sit, ex re ipsa licet noscere. Nam si in iisdem diis colendis, et superstitio, et religio versatur, exigua, vel potius nulla distantia est. Quid enim mihi afferet causae, cur precari pro salute filiorum semel, religiosi, et idem decies facere, superstitiosi esse hominis arbitretur? Si enim semel facere [Col. 0537A] optimum est, quanto magis saepius? Si hora prima; ergo et tota die. Si una hostia placabilis, placabiliores utique hostiae plurimae, [Col. 0537A] [4Kb] quia multiplicata obsequia demerentur potius quam offendunt. Non enim nobis odiosi videntur ii famuli, qui assidui et frequentes ad obsequium fuerint, sed magis chari. Cur igitur sit in culpa, et nomen reprehensibile suscipiat, qui aut filios suos magis diligit, aut deos magis honorat, laudetur autem qui minus? Quod argumentum etiam ex contrario valet. Si enim totos dies precari et immolare criminis est; ergo et semel. Si superstites filios subinde optare vitiosum est, superstitiosus igitur est et ille, qui etiam raro id optaverit. Aut cur vitii nomen, si ex eo tractum, quo nihil honestius, nihil justius optari potest? Nam quod, ait religiosos a relegendo [Col. 0537B] appellatos, qui retractent ea diligenter, quae ad cultum deorum pertineant, cur ergo illi, qui hoc saepe in die faciant, religiosorum nomen amittant; cum multo utique diligentius ex assiduitate ipsa relegant ea, quibus dii coluntur?

Quid ergo est? Nimirum religio veri cultus est, superstitio falsi. Et omnino quid colas interest, non quemadmodum colas, aut quid precere. Sed quia deorum cultores religiosos se putant, cum sint superstitiosi, nec religionem possunt a superstitione discernere, nec significantiam nominum exprimere, diximus nomen Religionis a vinculo pietatis esse deductum, quod hominem sibi Deus religaverit, et pietate constrinxerit; quia servire nos ei ut domino, et obsequi ut patri necesse est. Melius ergo id nomen [Col. 0537C] Lucretius interpretatus est, qui ait, religionum se nodos exsolvere. Superstitiosi autem vocantur, non [Col. 0538A] qui filios suos superstites optant (omnes enim optamus;) sed aut ii, qui superstitem memoriam defunctorum colunt, aut qui parentibus suis superstites, colebant imagines eorum domi tanquam deos penates. Nam qui novos sibi ritus assumebant, ut deorum vice mortuos honorarent, quos ex hominibus in coelum receptos putabant, hos superstitiosos vocabant. Eos vero, qui publicos et antiquos deos colerent, reliogiosos nominabant. Unde Virgilius:

Vana superstitio, veterumque ignara deorum.
Sed cum veteres quoque deos inveniamus eodem modo consecratos esse post obitum; superstitiosi ergo qui multos ac falsos deos colunt. Nos autem religiosi, qui uni et vero Deo supplicamus.



[Col. 0538B] CAPUT XXIX. De religione christiana, et de Jesu cum Patre conjunctione.

Fortasse quaerat aliquis, quomodo, cum Deum nos unum colere dicamus, duos tamen esse asseveremus, Deum Patrem et Deum Filium: quae asseveratio plerosque in maximum impegit errorem. Quibus cum probabilia videantur esse, quae dicimus, in hoc uno labare nos arbitrantur, quod et alterum, et mortalem Deum fateamur. De mortalitate jam diximus: nunc de unitate doceamus. Cum dicimus Deum Patrem, et Deum Filium, non diversum dicimus, nec utrumque secernimus; quia nec Pater sine Filio esse potest, nec [Col. 0538C] Filius a Patre secerni, si quidem nec Pater sine Filio nuncupari, nec Filius potest sine Patre generari. Cum [Col. 0539A] igitur et Pater Filium faciat, et Filius Patrem, [Col. 0539A] [4Kb] una utrique mens, unus spiritus, una substantia est: sed ille quasi exuberans fons est, hic tamquam defluens ex eo rivus; ille tamquam sol, hic quasi radius a sole porrectus. Qui quoniam summo Patri et fidelis, et carus est, non separatur: sicut nec rivus a fonte, nec radius a sole; quia et aqua fontis in rivo est, et solis lumen in radio: aeque nec vox ab ore sejungi, nec virtus, aut manus a corpore divelli potest. Cum igitur a prophetis idem manus Dei, et virtus, et sermo dicatur, utique nulla discretio est; quia et lingua sermonis ministra, et manus in qua est virtus, individuae sunt corporis portiones.

Propiore uti exemplo libet. Cum quis habet filium, quem unice diligit; qui tamen sit in domo, et in manu patris, licet ei nomen domini potestatemque concedat, [Col. 0539B] civili tamen jure et domus una, et unus dominus nominatur. Sic hic mundus una Dei domus est; et Filius ac Pater, qui unanimes incolunt mundum, Deus unus, quia et unus est tamquam duo, et duo tamquam unus. Neque id mirum, cum et Filius sit in Patre, quia Pater diligit Filium, et Pater in Filio, quia voluntati Patris fideliter paret, nec unquam, faciat aut fecerit, nisi quod Pater aut voluit, aut jussit. Denique unum Deum esse tam patrem, quam filium, Esaias in illo exemplo, quod superius posuimus, ostendit, cum diceret: Adorabunt te, et in te precabuntur, quoniam in te Deus est; et non est alius Deus praeter te. Sed et alio loco similiter ait: Sic dicit Deus rex Israel; et qui eruit eum Deus aeternus: Ego primus, [Col. 0539C] et ego novissimus; et praeter me non est Deus. Cum duas Personas proposuisset, Dei regis, id est, Christi; et Dei Patris, qui eum post passionem ab inferis excitavit, sicut ostendisse diximus Oseam prophetam, qui ait: Et de manu inferorum eruam eum: tamen ad utramque Personam referens, intulit, Et [Col. 0540A] praeter me non est Deus, cum posset dicere praeter nos: sed fas non erat plurali numero separationem tantae necessitudinis fieri. Unus est enim solus, liber, Deus summus, carens origine, quia ipse est origo rerum; et in eo simul et Filius, et omnia continentur. Quapropter cum mens et voluntas alterius in altero sit, vel potius una in utroque, merito unus Deus uterque appellatur, quia quidquid est in Patre, ad Filium transfluit, et quidquid in Filio, a Patre descendit. Non potest igitur ille summus, ac singularis Deus nisi per Filium coli. Qui solum Patrem se colere putat, sicut Filium non colit, ita ne Patrem quidem. Qui autem Filium suscipit, et nomen ejus gerit, is vero cum Filio simul et Patrem colit, quoniam legatus, et nuntius, et sacerdos summi Patris est Filius. Hic templi maximi janua est, hic lucis via, hic dux salutis, hic ostium [Col. 0540B] vitae.



CAPUT XXX. De Haeresibus et Superstitionibus vitandis, et quae sit sola et vera Ecclesia Catholica.

Sed quoniam multae haereses extiterunt, et instinctibus daemonum populus Dei scissus est: determinanda est nobis veritas breviter, et in suo proprio domicilio collocanda; ut si quis aquam vitae cupiet haurire, non ad detritos lacus deferatur, qui non habent venam, sed uberrimum Dei noverit fontem, quo irrigatus perenni luce potiatur. Ante omnia scire nos convenit, et ipsum, et legatos ejus praedixisse, quod plurimae sectae et haereses haberent existere, quae concordiam sancti corporis rumperent, ac monuisse, ut summa [Col. 0540C] prudentia caveremus, ne quando in laqueos et fraudes illius adversarii nostri, cum quo nos Deus luctari voluit, incideremus. Tum dedisse certa mandata, quae in perpetuum custodire deberemus: quorum plerique immemores, deserto itinere coelesti, vias sibi devias per anfractus et praecipitia condiderunt; per [Col. 0541A] quas partem plebis incautam et simplicem, ad tenebras mortemque deducerent: quod quatenus acciderit, exponam. Fuerunt quidam nostrorum vel minus stabilita fide, [Col. 0541A] [21Kb] vel minus docti, vel minus cauti, qui discidium facerent unitatis, et Ecclesiam dissiparent. Sed ii, quorum fides fuit lubrica, cum Deum nosse se et colere simularent, augendis opibus et honori studentes, affectabant maximum sacerdotium, et a potioribus victi, secedere cum suffragatoribus suis maluerunt, quam eos ferre praepositos, quibus concupierant ipsi ante praeponi.

Quidam vero non satis coelestibus litteris eruditi, cum veritatis accusatoribus respondere non possent, objicientibus vel impossibile, vel incongruens esse, ut Deus in uterum mulieris includeretur, nec coelestem illam majestatem ad tantam infirmitatem potuisse [Col. 0541B] deduci, ut hominibus contemptui, derisui, contumeliae et ludibrio esset, postremo etiam cruciamenta [Col. 0542A] perferret, atque excecrabili patibulo figeretur: quae omnia cum neque ingenio, neque doctrina defendere ac refutare possent (nec enim vim rationemque penitus pervidebant), depravati sunt ab itinere recto et coelestes litteras corruperunt, ut novam sibi doctrinam sine ulla radice ac stabilitate componerent. Nonnulli autem falsorum prophetarum vaticinio illecti, de quibus, et veri prophetae, et ipse praedixerat, exciderunt a doctrina Dei, et traditionem veram reliquerunt. Sed illi omnes daemoniacis fraudibus irretiti, quas prospicere et cavere debuerant, divinum nomen et cultum per imprudentiam perdideruat. Cum enim Phryges, aut Novatiani, aut Valentiniani, aut Marcionitae, aut Anthropiani, aut Ariani, seu quilibet alii nominantur, christiani esse desierunt, qui Christi nomine amisso, humana et externa vocabula induerunt. [Col. 0542B] Sola igitur catholica Ecclesia est, quae verum cultum retinet.

[Col. 0543A] Hic est fons veritatis, hoc domicilium fidei, [Col. 0543A] [2Kb] hoc templum Dei, quo si quis non intraverit, vel a quo si quis exiverit, a spe vitae ac salutis aeternae alienus est. Neminem sibi oportet pertinaci concertatione blandiri. Agitur enim de vita et salute: cui nisi caute ac diligenter consulatur, amissa et extincta erit. Sed tamen quia singuli quique coetus haereticorum se potissimum Christianos, et suam esse Catholicam Ecclesiam putant, sciendum est illam esse veram, in [Col. 0544A] qua est confessio et poenitentia, quae peccata et vulnera, quibus subjecta est imbecillitas carnis, salubriter curat. Haec interim paucis admonendi gratia retuli, ne quis errorem fugere cupiens, majori implicetur errore, dum penetrale veritatis ignorat. Postea plenius et uberius contra omnes mendaciorum sectas proprio separatoque opere pugnabimus. Sequitur, ut, quoniam satis de religione vera et sapientia locuti sumus, in proximo libro de justitia disseramus.



[LIBER QUINTUS LACTANTII.]




[Col. 0543]
ANALYSIS LIBRI QUINTI. DE JUSTITIA.

Partes hujus libri duae sunt: prima reddit causas cur hunc scribendi laborem susceperit (Cap. 1, 2, 3, 4); altera doctrinam de justitia legali persequitur, inde [Col. 0543D] usque ad finem.

Causas praesentis scriptionis tum finales, tum impulsivas recitat praemissa petitione, ut prius legant sua, quam judicent Gentiles. Finales has affert: ut revocet errantes ab itinere devio: ut confirmet titubantes in fide; ut delectet conscientiam veritatis professione (Cap. 1).

Impulsivas duas memorat: unam, quod hactenus nemo eleganter de christiana religione scripserit: non Minucius Felix, non Tertullianus, qui minus comptus et multum obscurus fuerit in eloquendo, Cyprianus autem eleganter quidem, sed mystice locutus sit: alteram, quod haec ipsa doctorum penuria provocarit quosdam, ut auderent scribere contra ignotam sibi veritatem. Inter alios enim, philosophum quemdam calamum strinxisse adversus christianos; quemdam item e numero judicum duos libellos composuisse, quibus falsitatem Scripturae arguere conatus sit, tamquam sibi esset tota contraria, Christum etiam magum et Apollonio inferiorem dixerit; quae omnia (Cap. 3) diluit auctor.

Secunda parte haec ordine pertractat:

Ideo aureum saeculum sub Saturno fuisse, quia unum Deum tum coluerint mortales (cap. 5).

[Col. 0544D] Sub Jove autem mutatum esse saeculum aureum, quia religionem veram deseruerint (Cap. 9).

Sed nunc per nuncium Dei (Christum) speciem illius aurei temporis rediisse, justitiamque, hoc est, Dei unici piam et religiosam culturam reductam (Cap. 7).

Justitiam hanc ideo non omnibus datam, quia virtus cerni non possit, nisi habeat vitia contraria; nec sit perfecta, nisi exerceatur in adversis: deinde quia nihil fuisset pietas, si natura pares omnibus affectus dedisset. Et quia malum non sustulit Deus, ideo aureum saeculum non dici nunc, quamvis hominibus sit missa justitia (Cap. 7).

Ideo homines malos esse et injustos, quia dii colantur: et ideo mala omnia rebus humanis quotidie ingravascere; quod Deus hujus mundi effector derelictus sit: qui si ab omnibus coleretur, vere tum aureum saeculum futurum esset (Cap. 8).

Justitiam, quam veram putant, licet veniat, nullum locum apud Paganos habituram, ut qui justitiae sectatores interficiant, vel veritatis odio, vel quod erubescunt [Col. 0545A] coram justis esse nequam; crudeliter occisorum corporibus illudant, ac retorqueant in homines justos convitia sibi congruentia. Quorum nihil cum populo christiano objici possit, vel ex eo intelligere illos posse, se impios, christianos esse pios (Cap. 9).

Ipsam impietatem Gentilibus videri pietatem; quemadmodum Virgilius Aeneam pium dixerit, qui non tantum non repugnantes, sed etiam precantes interemerat: itaque pro merito impietatis suae gravioribus malis saepe eos vexari, quorum causam fortunae adscribant (Cap. 10).

Praeterea non posse deorum cultores esse bonos et justos, qui colant cruentum Martem, expulsorem patris sui Jovem, Saturnum, adulteram deam, furem Mercurium (Cap. 10).

Hinc tantam illorum rabiem, tantam immanitatem esse, ut praecipites ad occidendum existant, ut gravia tormentorum genera excogitent, ut jura denique impia contra pios condant (Cap. 11).

Porro injustos esse Gentiles, et malitia ac furore [Col. 0545B] plane occaecatos, vel inde patere quod cum christianos necessario, vel sapientes judicent, vel stultos, tamen non vel sapientes imitentur, vel stultis parcant (Cap. 12). Deinde quod non videant a christianis stare sapientiam: quorum per totum orbem idem est Dei cultus, eadem ubique patientia, idem mortis contemptus: quorum numerus in ipsa persecutione augetur: quique laudatam a philosophis constantiam tenent. Postremo. quod evertisse se funditus religionem opinentur, si homines inquinaverint, perinde ac lapsis aditus ad Deum interclusus sit, si resipiscant. (Cap. 13 et 14).

Philosophos ipsos Justitiam nec invenire, nec defendere potuisse, quia principes justitiae partes pietatem et aequitatem ignorarent (Cap. 15). Apud solos christianos veram aequabilitatem et fraternitatem conspici (Cap. 16).

Non frustra tamen falli, qui Christianos sapientes stultos putent. Justitiam enim suapte natura speciem quamdam stultitiae habere: id quod Carneades apud [Col. 0545C] Ciceronem doceat, qui Justitiam cum in duas partes divisisset, alteram civilem, alteram naturalem, illam civilem sapientiam quidem esse, justitiam non esse, hanc naturalem justitiam quidem esse, sed non sapientiam docuit. Itaque justum stultum esse, si aut naufrago tabulam, aut saucio equum non ademerit, ut ipse animam suam liberet (Cap. 17).

Re autem vera justitiam nullum cum stultitia foedus habere. Casum a Carneade propositum homini justo nunquam evenire. Neque enim navigare justum, aut quid petere ex aliena terra, cui sua sufficiunt, neque belligerare pacificum: atque ut eveniat ei hujusmodi casus, tantam esse vim justitiae, ut cum oculos in coelum sustulerit, a Deo mereatur omnia, a quo inter ipsa bellorum et tempestatum discrimina liberetur. Atque ut non liberetur, moriturum potius ipsum, quam occisurum. Rationem quoque docere non posse, eumdem justum esse et stultum, eumdem sapientem et injustum: cum stultus quid sit bonum [Col. 0545D] et justum nesciat, justus ab omni peccato se [Col. 0546A] abstineat. Idem ex definitione stultitiae clarum esse. Cum enim stultitia sit in factis dictisque per ignorationem recti bonique erratio, stultum non esse, qui ne sibi quidem parcit, dum ne noceat alteri (Cap. 18).

Causam, cur justi stulti videantur, esse, quod pagani immortalitatem animae nesciant: item, quantum nefas sit adorare aliud, quam Deum verum. Causam autem, cur Deus justitiam sub persona stultitiae celatam velit esse; ut mysterium veritatis ac religionis suae sit arcanum; ut sapientiam mundi vanitatis damnet; ut proposita denique difficultate, angustissimus trames ad immortalitatis praemium sublime perducat. (Cap. 19).

Inexpiabile itaque facinus admittere persecutores Ecclesiae, tum quod seipsos jugulent perditissimis daemonibus serviendo, tum quod nec ab aliis Deum coli patiantur.

Falso quoque animarum interfectores praetendere, se christianis consulere, se ad bonam mentem illos velle revocare. Neque enim vi et tormentis, sed ratione [Col. 0546B] et hortamentis agere eos debere. Nam: Religionem cogi non posse; christianos paratos esse audire; eosdem docere, probare, ostendere sua dogmata; defendendam esse religionem non occidendo, sed moriendo; non saevitia, sed patientia; non scelere, sed fide. Defendendam esse religionem, sed veram: non eam, in qua nihil aliud videatur, quam ritus ad solos digitos pertinens, qualis sit Paganorum; in qua loco puri pectoris, inepta libatio exigitur; ad quam sine delectu sceleratissimi quique veniunt; et ubi se pie sacrificasse quisque opinatur, si cutem laverit (Cap. 20).

Paganos ipsos deos suos destruere, cogendo invitos ad sacrificium; diffidere enim eos potestati deorum suorum. Postremo nec diis, quibus coacti christiani sacrificant, nec ipsis, quos cogunt, praestare illos aliquid. Non iis quos cogunt, quia non sit beneficium, quod ingeritur recusanti: non diis, quia non est sacrificium, quod exprimitur invito.

Nullius momenti esse exceptionem, quod dicant, [Col. 0546C] puniendos esse qui destruunt religiones: cum Aegyptii, qui turpissimas bestiarum figuras colunt: cum philosophi quidam, qui omnino nullos deos esse aiunt: cum Epicurei, qui providentiam tollunt, vere religionem tollant, et tamen ferantur, imo etiam honorentur (Cap. 21).

Unde pateat, non ideo paganos adversus christianos insanire, quia deos hi non colant, sed quia veritas penes eos sit; adeoque nescire paganos, quid patiantur, et a spiritibus contaminatis actos caeco et irrationabili furore perferri (Cap. 22).

Atque haec quidem Deum permittere: ut patientiam suorum probet: ut eos caducis ac mortalibus bonis corrumpi non sinat: ut delinquentes plagis ac verberibus emendet: ut Dei populus augeatur, crudelitate impiorum et fidelium constantia ob hominum oculos posita. Non tamen persecutores impune laturos: sed graves Deo poenas daturos, quod indignationis adversus christianos fuerunt ministri (Cap. 23 [Col. 0546D] et 24). SCULTETUS.




[Col. 0545]
LIBER QUINTUS. DE JUSTITIA.



CAPUT PRIMUM. De non damnandis reis, inaudita causa; unde Litteras sacras contempserint philosophi; de primis assertoribus religionis christianae.

Non est apud me dubium, Constantine Imperator Maxime, [Col. 0546D] [1Kb] quin hoc opus nostrum, quo singularis ille [Col. 0547A] rerum conditor et hujus immensi rector [Col. 0547A] [34Kb] asseritur, si quis attigerit ex istis inepte religiosis (ut sunt nimia superstitione impatientes), insectetur etiam maledictis, et vix lecto fortasse principio, affligat, projiciat, execretur; seque inexpiabili scelere contaminari atque astringi putet, si haec aut legat patienter, aut audiat. Ab hoc tamen, si fieri potest, humanitatis jure postulamus, ut non prius damnet, quam universa cognoverit. Nam si sacrilegis, et proditoribus, et veneficis potestas defendendi sui datur, nec praedamnari quemquam incognita causa licet: non injuste petere videmur, ut si quis erit ille qui inciderit in haec, si leget, perlegat, si audiet, sententiam differat in extremum. Sed novi hominum pertinaciam: nunquam impetrabimus. Timent enim ne a nobis revicti, [Col. 0547B] manus dare aliquando, clamante ipsa veritate cogantur. Obstrepunt igitur, et intercedunt ne audiant; et oculos suos opprimunt, ne lumen videant, quod offerimus. [Col. 0548A] Quo plane ipsi diffidentiam suae perditae rationis ostendunt, cum neque cognoscere; neque congredi audent, quia sciunt se facile superari. Et idcirco disceptatione sublata,

Pellitur e medio sapientia, vi geritur res,
ut ait Ennius; et quia student damnare tamquam nocentes, quos utique sciunt innocentes, constare de ipsa innocentia nolunt. Quasi vero major iniquitas sit, probatam innocentiam damnasse, quam inauditam. Sed, ut dixi, verentur, ne si audierint, damnare non possint.

Et ideo cultores Dei summi, hoc est justos homines torquent, interficiunt, exterminant; nec causas odiorum reddere ipsi possunt, qui tam vehementer oderunt: quia ipsi errant, irascuntur iis qui veram [Col. 0548B] viam sequuntur, et cum corrigere se possint, errores suos insuper crudelibus factis coacervant, innocentium cruore maculantur, et dicatas Deo mentes evisceratis [Col. 0549A] corporibus [Col. 0549A] [14Kb] extorquent. Cum talibus nunc congredi et disputare contendimus, hos ad veritatem ab inepta persuasione traducere, qui sanguinem facilius hauserint, quam verba justorum. Quid igitur? Operamne perdemus? Minime. Nam si lucrari hos a morte, ad quam concitatissime tendunt, non potuerimus; si ab illo itinere devio ad vitam lucemque revocare, quoniam ipsi saluti suae repugnant: nostros tamen confirmabimus, quorum non est stabilis, ac solidis radicibus fundata et fixa sententia. Nutant enim plurimi, ac maxime qui litterarum aliquid attigerunt. Nam et in hoc philosophi, et oratores, et poetae sunt, perniciosi quod incautos animos facile irretire possunt suavitate sermonis, et carminum dulci modulatione currentium. Mella sunt haec venenum tegentia. Ob eamque causam volui sapientiam cum Religione conjungere, [Col. 0549B] ne quid studiosis inanis illa doctrina possit officere; ut jam scientia litterarum non modo nihil noceat Religioni atque justitiae, sed etiam prosit quamplurimum, si is, qui eas didicerit, sit in virtutibus instructior, et in veritate sapientior.

Praeterea, etiamsi nulli alii, nobis certe proderit: delectabit se conscientia, gaudebitque mens in veritatis se luce versari; quod est animae pabulum, incredibili quadam jucunditate perfusum. Verum non est desperandum. Fortasse

[Col. 0550A] Non canimus surdis.
Nec enim in tam malo statu res est, ut desint sanae mentes, quibus et veritas placeat, et monstratum sibi rectum iter et videant, et sequantur. Circumlinatur modo poculum coelesti melle sapientiae, ut possint ab imprudentibus amara remedia sine offensione potari; dum illiciens prima dulcedo acerbitatem saporis asperi, sub praetextu suavitatis occultat. Nam haec in primis causa est, cur apud sapientes, et doctos, et principes hujus saeculi Scriptura sancta fide careat, quod Prophetae communi ac simplici sermone, ut ad populum, sunt locuti. Contemnuntur itaque ab iis, qui nihil audire, vel legere, nisi expolitum ac disertum volunt; nec quidquam haerere animis eorum potest, nisi quod aures blandiori sono mulcet. Illa vero, [Col. 0550B] quae sordida videntur, anilia, inepta, vulgaria existimantur. Adeo nihil verum putant, nisi quod auditu suave est; nihil credibile, nisi quod potest incutere voluptatem: nemo rem veritate ponderat, sed ornatu. Non credunt ergo divinis, quia fuco carent; sed ne illis quidem, qui ea interpretantur, quia sunt et ipsi, aut omnino rudes, aut certe parum docti. Nam ut plane sint eloquentes, perraro contingit; cujus rei causa in aperto est. Eloquentia enim saeculo servit; populo se jactare, et in rebus malis placere gestit: si quidem veritatem saepius expugnare conatur, [Col. 0551A] ut vim suam monstret; opes expetit, honores concupiscit, summum denique gradum dignitatis exposcit. Ergo haec quasi humilia despicit, acarna tanquam contraria sibi fugit; quippe quae publico gaudeat, et multitudinem celebritatemque desideret. Eo fit, ut sapientia et veritas idoneis praeconibus indigeat. [Col. 0551A] [43Kb] Et si qui forte litteratorum se ad eam contulerunt, defensioni ejus non suffecerunt.

Ex iis, qui mihi noti sunt, Minucius Felix non ignobilis inter causidicos locifuit. Hujus liber, cui Octavio titulus est, declarat, quam idoneus veritatis assertor esse potuisset, si se totum ad id studium contulisset. Septimius quoque Tertullianus fuit omni genere litterarum peritus: sed in eloquendo parum facilis, et minus comptus, et multum obscurus [Col. 0551B] fuit. Ergo ne hic quidem satis celebritatis invenit. Unus igitur praecipuus, et clarus extitit Cyprianus, quoniam et magnam sibi gloriam ex artis oratoriae professione quaesierat, et admodum multa conscripsit in suo genere miranda. Erat enim ingenio facili, copioso, suavi, et (quae sermonis maxima est virtus) aperto, ut discernere nequeas, utrumne ornatior in eloquendo, an felicior in explicando, an potentior in persuadendo fuerit. Hic tamen placere ultra verba [Col. 0552A] sacramentum ignorantibus non potest, quoniam mystica sunt, quae locutus est, et ad id praeparata, ut a solis fidelibus audiantur. Denique a doctis hujus saeculi, quibus forte scripta ejus innotuerunt, derideri solet. Audivi ego quemdam hominem sane disertum, qui eum immutata una littera Coprianum vocaret; quasi qui elegans ingenium, et melioribus rebus aptum, ad aniles fabulas contulisset. Quod si accidit hoc ei, cujus eloquentia non insuavis est, quid tandem putemus eis accidere, quorum sermo jejunus est et ingratus; qui neque vim persuadendi, neque subtilitatem argumentandi, neque ullam prorsus acerbitatem ad revincendum habere potuerunt?



CAPUT II. Quantum a temerariis hominibus impugnata fuit veritas [Col. 0552B] christiana.

Ergo quia defuerunt apud nos idonei peritique doctores, qui vehementer, qui acriter errores publicos redarguerent, qui causam omnem veritatis ornate copioseque defenderent: provocavit quosdam haec ipsa penuria, ut auderent scribere contra ignotam sibi veritatem. Omitto eos, qui prioribus eam temporibus nequicquam lacessierunt. Ego cum in Bithynia oratorias litteras accitus docerem, contigissetque [Col. 0553A] ut eodem tempore Dei templum [Col. 0553A] [27Kb] everteretur: duo extiterunt ibidem, qui jacenti atque abjectae veritati, nescio utrum superbius, an importunius insultarent; quorum alter antistitem se philosophiae profitebatur: verum ita vitiosus, ut continentiae magister, non minus avaritia, quam libidinibus arderet, in victu tam sumptuosus, ut in schola virtutis assertor, parcimoniae paupertatisque laudator, in palatio pejus coenaret, quam domi. Tamen vitia sua capillis et pallio, et (quod maximum est velamentum) divitiis praetegebat; quas ut augeret, ad amicitias judicum miro ambitu penetrabat, eosque sibi repente auctoritate falsi nominis obligabat; non modo ut eorum sententias venderet, verum etiam ut confines suos, quos sedibus agrisque pellebat, a suo repetendo [Col. 0553B] hac potentia retardaret. Hic vero, qui suas disputationes moribus destruebat, vel mores suos disputationibus arguebat, ipse adversus se gravis censor, et accusator acerrimus, eodem ipso tempore, quo justus populus nefarie lacerabatur, tres libros evomuit contra Religionem nomenque christianum: professus ante omnia philosophi officium esse erroribus hominum subvenire, atque illos ad veram viam revocare; id est, ad cultus deorum, quorum numine ac majestate (ut ille dicebat) mundus gubernetur, nec pati homines imperitos quorumdam fraudibus [Col. 0554A] illici, ne simplicitas eorum praedae ac pabulo sit hominibus astutis.

Itaque se suscepisse hoc munus philosophia dignum, ut praeferret non videntibus lumen sapientiae, non modo ut susceptis deorum cultibus resanescant, sed etiam ut, pertinaci obstinatione deposita, corporis cruciamenta devitent, neu saevas membrorum lacerationes frustra perpeti velint. Ut autem appareret cujus rei gratia opus illud elaborasset, effusus est in principum laudes; quorum pietas et providentia (ut quidem ipse dicebat) cum in caeteris rebus, tum praecipue in defendendis deorum religionibus claruisset: consultum esse tandem rebus humanis, ut cohibita impia et anili superstitione, universi homines legitimis sacris vacarent, ac propitios sibi deos [Col. 0554B] experirentur. Ubi autem religionis ejus, contra quam perorabat, infirmare voluit rationem, ineptus, vanus, ridiculus apparuit; quia gravis ille consultor utilitatis alienae, non modo quid oppugnaret, sed etiam quid loqueretur nesciebat. Nam si qui nostrorum affuerunt, quamvis temporis gratia conticerent, animo tamen derisere, utpote cum viderent hominem profitentem se illuminaturum alios, cum ipse caecus esset; reducturum alios ab errore, cum ipse ignoraret ubi pedes suos poneret; eruditurum alios ad veritatem, cujus ille ne scintillam quidem unam vidisset [Col. 0555A] aliquando, quippe cum sapientiae professor, profligare sapientiam niteretur. Omnes tamen id arguebant quod illo potissimum tempore id operis esset aggressus, quo furebat odiosa crudelitas. [Col. 0555A] [20Kb] O philosophum adulatorem, ac tempori servientem! Verum hic pro sua vanitate contemptus est; qui et gratiam, quam speravit, non est adeptus, et gloria quam captavit, in culpam reprehensionemque conversa est.

Alius eamdem materiam mordacius scripsit, qui erat tum e numero judicum, et qui auctor in primis faciendae persecutionis fuit: quo scelere non contentus, etiam scriptis eos, quos afflixerat, insecutus est. Composuit enim libellos duos, non contra Christianos, ne inimice insectari videretur, sed ad Christianos, [Col. 0555B] ut humane ac benigne consulere putaretur. in quibus ita falsitatem Scripturae sacrae arguere conatus est, tanquam sibi esset tota contraria; nam quaedam capita, quae repugnare sibi videbantur, exposuit, adeo multa, adeo intima enumerans, ut aliquando ex eadem disciplina fuisse videatur. Quod si fuit, quis eum Demosthenes poterit ab impietate defendere? qui religionis cui fuerat assensus, et fidei cujus nomen induerat et sacramenti quod acceperat, proditor factus est? nisi forte casu in manus ejus [Col. 0556A] divinae litterae inciderunt. Quae igitur temeritas erat id audere dissolvere, quod illi nemo interpretatus est? Bene, quod aut nihil didicit, aut nihil intellexit. Tantum enim abest a divinis litteris repugnantia, quantum ille abfuit a fide et veritate: praecipue tamen Paulum Petrumque laceravit, caeterosque discipulos, tanquam fallaciae seminatores, quos eosdem tamen rudes et indoctos fuisse testatus est; nam quosdam eorum piscatorio artificio fecisse quaestum: quasi aegre ferret, quod illam rem non Aristophanes aliquis aut Aristarchus commentatus sit.



CAPUT III. De Veritate christianae doctrinae, et adversariorum vanitate; atque Christum non fuisse magum.

[Col. 0556B] Abfuit ergo ab his fingendi voluntas et astutia, quoniam rudes fuerunt. Aut quis possit indoctus apta inter se et cohaerentia fingere, cum philosophorum doctissimi Plato, et Aristoteles, et Epicurus, et Zeno, ipsi sibi repugnantia et contraria dixerint? Haec est enim mendaciorum natura, ut cohaerere non possint. Illorum autem traditio, quia vera est, quadrat undique, ac sibi tota consentit; et ideo persuadet, quia constanti ratione suffulta est. Non enim quaestus et [Col. 0557A] commodi gratia religionem istam commenti sunt; quippe qui, et praeceptis, et re ipsa, eam vitam secuti sunt, quae et voluptatibus caret et omnia quae habentur in bonis spernit; et qui non tantum pro fide mortem subierint, sed etiam morituros esse se, et scierint, et praedixerint, et postea universos, qui eorum disciplinam secuti essent, acerba et nefanda passuros. Ipsum autem Christum affirmavit a Judaeis fugatum, collecta nongentorum [Col. 0557A] [44Kb] hominum manu, latrocinia fecisse. Quis tantae auctoritati audeat repugnare? Credamus hoc plane; nam fortasse hoc illi in somnis Apollo aliquis nuntiavit. Tot semper latrones perierunt, et quotidie pereunt; utique multos et ipse damnasti: quis eorum post crucem suam, non dicam deus, sed homo appellatus est? Verum [Col. 0557B] tu forsitan ex eo credidisti, quia vos homicidam Martem consecrastis, ut deum: quod tamen non fecissetis, si illum Areopagitae in crucem sustulissent.

Idem cum facta ejus mirabilia destrueret, nec tamen negaret, voluit ostendere, Apollonium [Col. 0558A] vel paria, vel etiam majora fecisse. Mirum quod Apuleium praetermisit, cujus solent, et multa, et mira memorari. Cur igitur, o delirum caput, nemo Apollonium pro Deo colit? nisi forte tu solus, illo scilicet deo dignus, cum quo te in sempiternum verus Deus puniet. Si magus Christus, quia mirabilia fecit, peritior utique Apollonius, qui (ut describis) cum Domitianus eum punire vellet, repente in judicio non comparuit, quam ille, qui et comprehensus est, et cruci affixus. Atenim ex hoc ipso fortasse insolentiam Christi voluit arguere, quod Deum se constituerit, ut ille verecundior fuisse videatur, qui cum majora faceret, ut hic putat, tamen id sibi non arrogaverit. Omitto nunc ipsa opera comparare, quia in secundo et superiore libro de fraude, ac praestigiis [Col. 0558B] artis magicae dixi. Nego esse quemquam qui non optet in primis id sibi post mortem contingere, quod etiam reges maximi concupiscunt. Cur enim sibi homines sepulcra magnifica, cur statuas, cur imagines comparant? cur aliquibus claris factis, aut etiam pro civibus morte suscepta, student opiniones hominum [Col. 0559A] promereri? Cur denique ipse ingenii tui monimentum, hac detestabili stultitia tanquam coeno aedificatum, constituere voluisti, nisi quod immortalitatem de memoria nominis speras? Stultum igitur est, id putare Apollonium noluisse, quod optaret utique, si posset; quia nemo est qui immortalitatem recuset, maxime cum eum dicas, [Col. 0559A] [23Kb] et adoratum esse a quibusdam sicut deum, et simulacrum ejus sub Herculis Alexicaci nomine constitutum, ab Ephesiis etiam nunc honorari.

Non potuit ergo post mortem deus credi, quia et hominem, et magum fuisse constabat; et ideo alieni nominis titulo affectavit divinitatem, quia suo nec [Col. 0559B] poterat, nec audebat. Noster vero et potuit deus [Col. 0560A] credi, quia magus non fuit; et creditus est, quia vere fuit. Non, inquit, hoc dico, idcirco Apollonium non haberi deum, quia noluerit: sed ut appareat nos sapientiores esse, qui mirabilibus factis non statim fidem divinitatis adjunximus, quam vos, qui ob exigua portenta deum credidistis. Non est mirum, si tu, qui a Dei sapientia longe remotus es, nihil prorsus intelligis eorum quae legisti; cum Judaei, qui a principio prophetas lectitaverant, quibusque sacramentum Dei fuerat assignatum, tamen quid legerent, ignoraverint. Disce igitur, si quid tibi cordis est, non solum idcirco a nobis Deum creditum Christum, quia mirabilia fecit, sed quia vidimus in eo facta esse omnia, quae nobis [Col. 0560B] annuntiata sunt vaticinio prophetarum. Fecit mirabilia: [Col. 0561A] magum putassemus, ut et vos nunc putatis, [Col. 0561A] [13Kb] et Judaei tunc putaverunt, si non illa ipsa facturum Christum prophetae omnes uno spiritu praedicassent. Itaque Deum credimus, non magis ex factis operibusque mirandis, quam ex illa ipsa cruce, quam vos sicut canes lambitis: quoniam simul et illa praedicta est. Non igitur suo testimonio (cui enim de se dicenti potest credi?), sed prophetarum testimonio, qui omnia, quae fecit ac passus est, multo ante cecinerunt, fidem divinitatis accepit; quod neque Apollonio, neque Apuleio, neque cuiquam magorum potuit, aut potest aliquando contingere. Cum igitur talia ignorantiae suae deliramenta fudisset, cum veritatem penitus excidere connisus esset, ausus est libros suos nefarios, ac Dei hostes, annotare. O caecum [Col. 0561B] pectus! o mentem Cimmeriis (ut aiunt) tenebris atriorem! Discipulus hic fortasse Anaxagorae fuerit, cui nives atramentum fuerunt. Atqui eadem caecitas est, et vero falsitatis, et mendacio veritatis nomen imponere. Videlicet homo subdolus voluit lupum sub ovis pelle celare, ut fallaci titulo posset irretire lectorem. Verum esto, inscitia hoc, non malitia feceris. Quam tandem nobis attulisti veritatem? nisi quod assertor deorum, eos ipsos ad ultimum prodidisti. Prosecutus enim summi Dei laudes, quem regem, quem maximum, quem opificem rerum, quem fontem bonorum, quem parentem omnium, quem factorem altoremque viventium confessus es, ademisti Jovi tuo regnum, eumque summa potestate depulsum [Col. 0561C] in ministrorum numerum redegisti. Epilogus itaque [Col. 0562A] te tuus arguit stultitiae, vanitatis, erroris. Affirmas enim deos esse; et illos tamen subjicis et mancipas ei Deo, cujus religionem conaris evertere.



CAPUT IV. Cur istud opus editum sit; atque iterum de Tertulliano et Cypriano.

Ii ergo de quibus dixi, cum, praesente me, ac dolente, sacrilegas suas litteras explicassent, et illorum superba impietate stimulatus, et veritatis ipsius conscientia, et (ut ego arbitror) Deo, suscepi hoc munus, ut omnibus ingenii mei viribus accusatores justitiae refutarem: non ut contra hos scriberem, qui paucis verbis obteri poterant; sed ut omnes, qui ubique idem operis efficiunt, aut effecerunt, uno semel [Col. 0562B] impetu profligarem. Non dubito enim, quin et alii plurimi, et multis in locis, et non modo graecis, sed etiam latinis litteris, monimentum injustitiae suae struxerint: quibus singulis quoniam respondere non poteram, sic agendam mihi hanc causam putavi, ut et priores cum omnibus suis scriptis perverterem, et futuris omnem facultatem scribendi aut respondendi amputarem. Praebeant modo aures: efficiam profecto ut quicumque ista cognoverit, aut suscipiat quod ante damnavit, aut, quod est proximum, deridere aliquando desistat. Quanquam Tertullianus eamdem causam plene peroraverit in eo libro cui Apologetico nomen est: tamen, quoniam aliud est accusantibus respondere, quod in defensione aut negatione [Col. 0562C] sola positum est, aliud instituere, quod nos facimus, [Col. 0563A] in quo necesse est doctrinae totius substantiam contineri, non defugi hunc laborem, ut implerem materiam, quam Cyprianus non executus est in ea oratione, qua Demetrianum [Col. 0563A] [6Kb] (sicut ipse ait) oblatrantem atque obstrepentem veritati redarguere conatur: qua materia non est usus, ut debuit; non enim Scripturae testimoniis, quam ille utique vanam, fictam, commentitiamque putabat, sed argumentis et ratione fuerat refellendus. Nam cum ageret contra hominem veritatis ignarum, dilatis paulisper divinis lectionibus, formare hunc a principio tanquam rudem debuit, eique paulatim lucis principia monstrare, ne toto lumine objecto caligaret.

Nam sicut infans solidi ac fortis cibi capere vim non potest ob stomachi teneritudinem, sed liquore [Col. 0563B] lactis ac mollitudine alitur, donec, firmatis viribus, vesci fortioribus possit: ita et huic oportebat, quia nondum poterat capere divina, prius humana testimonia offerri, id est, philosophorum et historicorum, ut suis potissimum refutaretur auctoribus. Quod quia ille non fecit, raptus eximia eruditione divinarum litterarum, ut iis solis contentus esset, quibus fides constat, accessi Deo inspirante, ut ego facerem, et simul ut viam caeteris ad imitandum pararem. [Col. 0564A] Ac si hortatu nostro docti homines ac diserti huc se conferre coeperint, et ingenia sua vimque dicendi in hoc veritatis campo jactare maluerint, evanituras brevi religiones falsas, et occasuram esse omnem philosophiam nemo dubitaverit, si fuerit omnibus persuasum, cum hanc solam religionem, tum etiam solam veram esse sapientiam. Sed evagatus sum longius quam volebam.



CAPUT V. Quae sub Saturno erat vera justitia, hanc Jupiter fugavit.

Nunc reddenda est de justitia proposita disputatio: quae aut ipsa est summa virtus, aut fons est ipsa virtutis; quam non modo philosophi quaesierunt, sed poetae quoque, qui et priores multo fuerunt, et ante natum [Col. 0564B] philosophiae nomen pro sapientibus habebantur. Hi plane intellexerunt abesse hanc a rebus humanis, eamque finxerunt offensam vitiis hominum, cessisse e terra, in coelumque migrasse; atque ut doceant, quid sit juste vivere, (solent enim praecepta per ambages dare) a Saturni temporibus, quae illi vocant aurea, repetunt exempla justitiae, narrantque in quo statu fuerit humana vita, dum illa in terra moraretur. [Col. 0565A] Quod quidem non pro poetica fictione, sed pro vero habendum est. Saturno enim regnante, nondum deorum cultibus institutis, nec adhuc ulla gente [Col. 0565A] [64Kb] ad divinitatis opinionem consecrata, Deus utique colebatur. Et ideo non erant neque dissensiones, neque inimicitiae, neque bella.

Nondum vesanos rabies nudaverat enses,
ut Germanicus Caesar in Arataeo loquitur carmine:

Nec consanguineis fuerat discordia nota.
Immo ne alienigenis quidem: sed neque ulli omnino gladii, qui nudarentur, fuerunt. Quis enim praesente ac vigente justitia, aut de tutela sui, cum nemo insidiaretur, aut de pernicie alterius cogitaret, cum nemo quidquam concupisceret?

[Col. 0565B] Malebant tenui contenti vivere cultu,
ut Cicero in suo narrat, quod est proprium nostrae religionis.

Ne signare quidem, aut partiri limite campum
Fas erat: in medium quaerebant.
Quippe cum Deus communem omnibus terram dedisset, ut communem degerent vitam, non ut rabida et furens avaritia sibi omnia vendicaret, nec ulli deesset quod omnibus nasceretur. Quod poetae dictum sic accipi oportet, non ut existimemus nihil omnino tum fuisse privati, sed more poetico figuratum; ut intelligamus, tam liberales fuisse homines, ut natas sibi fruges non includerent, nec soli absconditis incubarent, sed pauperes ad communionem proprii laboris [Col. 0565C] admitterent.

[Col. 0566A] Flumina jam lactis, jam flumina nectaris ibant.
Nec mirum, cum promptuaria justorum benigne paterent omnibus; nec avaritia intercipiens beneficia divina, famem sitimque vulgo faceret: sed omnes aequaliter abundarent, cum habentes non habentibus large copioseque donarent. Sed postquam Saturnus a filio pulsus, in Latiumque delatus est,

Arma Jovis fugiens, et regnis exsul ademptis;
cum jam populus vel novi regis metu, vel sua sponte depravatus, Deum colere desiiset, regemque pro Deo habere coepisset; cum ipse propemodum parricida exemplo caeteris esset ad violandam pietatem:

[Col. 0566B] Deseruit propere terras justissima virgo;
sed non, ut ait Cicero:

Et Jovis in regno, coelique in parte resedit.
Quomodo enim poterat in ejus regno residere, aut commorari, qui patrem regno expulit, bello persecutus est, exsulem toto orbe jactavit?

Ille malum virus serpentibus addidit atris,
Praedarique lupos jussit:
id est, odium, et invidiam, et dolum hominibus insevit, ut tam essent, quam serpentes, venenati, tam rapaces quam lupi. Quod quidem vere faciunt ii qui justos ac fideles Deo persequuntur, dantque judicibus saeviendi adversus innoxios potestatem. [Col. 0566C] Fortasse aliquid ejusmodi Jupiter fecerit, ad expunandam [Col. 0567A] tollendamque justitiam; et idcirco efferasse [Col. 0567A] [8Kb] serpentes, ac lupos acuisse tradatur.

Tum belli rabies, et amor successit habendi.
Neque immerito. Sublata enim Dei religione, boni quoque ac mali scientiam perdiderunt. Sic hominibus intercidit communitas vitae, et diremptum est foedus societatis humanae. Tum inter se manus conserere coeperunt, et insidiari, et gloriam sibi ex humano sanguine comparare.



CAPUT VI. Explosa justitia, cupiditas, iniquae leges, audacia, avaritia, ambitio, superbia, impietas, aliaque regnarunt vitia.

Quorum omnium malorum fons cupiditas erat: quae scilicet ex contemptu verae majestatis erupit. [Col. 0567B] Non tantum enim, non participabant alios ii quibus aliquid affluebat: sed aliena quoque rapiebant, in privatum lucrum trahentes omnia, et quae antea in usus hominum etiam singuli laborabant, in paucorum domos conferebantur. Ut enim servitio caeteros subjugarent, in primis necessaria vitae subducere et colligere coeperunt, eaque firmiter conclusa servare, ut beneficia coelestia facerent sua; non propter humanitatem, quae nulla in ipsis erat, sed ut omnia cupiditatis et avaritiae instrumenta corraderent. Leges etiam sibi nomine justitiae iniquissimas injustissimasque sanxerunt [Col. 0567C] quibus rapinas et avaritiam suam contra vim [Col. 0568A] multitudinis tuerentur. Tantum igitur auctoritate, quantum viribus, aut opibus, aut malitia praevalebant. Et quoniam nullum in his vestigium justitiae fuit, cujus officia sunt humanitas, aequitas, misericordia, jam superba et tumida inaequalitate gaudebant; altioresque se caeteris hominibus, satellitum comitatu, et ferro, et insigni veste faciebant. Hinc honores sibi, et purpuras, et fasces invenerunt, ut securium gladiorumque terrore subnixi, quasi jure dominorum perculsis ac paventibus imperarent. In hac conditione humanam vitam rex ille constituit, qui, debellato ac fugato parente, non regnum, sed impiam tyrannidem vi et hominibus armatis occupavit; et aureum illud justumque saeculum sustulit, coegitque homines malos et impios fieri, vel ex hoc [Col. 0568B] ipso, quod ipsos avertit a Deo ad se adorandum: quod terror insolentissimae potestatis expresserat.

Quis enim non metueret eum, quem arma cingebant, quem ferri et gladiorum fulgor insuetus circumdabat? aut cui parceret alieno, qui ne patri quidem suo pepercerat? Quem vero metueret, qui Titanum robustum et excellentem viribus gentem bello vicerat, occidione deleverat? Quid mirum, si omnis multitudo, insolito metu pressa, in unius adulationem concesserat? Hunc verebantur, huic honorem maximum deferebant. Et quoniam mores ac vitia [Col. 0568C] regis imitari, genus obsequii judicatur, abjecerunt [Col. 0569A] omnes pietatem, ne exprobrare regi scelus viderentur, si pie viverent. Sic assidua imitatione corrupti, divinum fas reliquerunt; et paulatim male vivendi consuetudo mos factus est. [Col. 0569A] [7Kb] Nec jam quidquam ex antecedentis saeculi pio atque optimo statu mansit: sed explosa justitia, et veritatem secum trahens, reliquit hominibus errorem, ignorantiam, caecitatem. Imprudentes igitur poetae, qui eam confugisse cecinerunt ad Jovis regnum. Si enim saeculo, quod vocant aureum, justitia in terra fuit, a Jove utique pulsa est, qui aureum saeculum commutavit. Saeculi autem commutatio, et expulsio justitiae, nihil aliud, ut dixi, quam desertio divinae religionis putanda est; quae sola efficit ut homo hominem carum habeat, eumque sibi fraternitatis vinculo sciat esse constrictum: [Col. 0569B] siquidem pater idem omnibus Deus est, ut Dei, patrisque communis beneficia cum iis qui non habent, partiatur, nulli noceat, nullum premat, non fores claudat hospiti, non aurem precanti; sed sit largus, beneficus, liberalis, quas regias esse laudes Tullius existimavit. Haec est profecto justitia, et hoc aureum saeculum, quod Jove primum regnante corruptum, mox et ipso, et omni ejus progenie consecrata, deorumque multorum suscepto cultu, fuerat omne sublatum.



[Col. 0570A] CAPUT VII. De Jesu adventu et fructu; atque de ejus saeculi virtutibus et vitiis.

Sed Deus, ut parens indulgentissimus, appropinquante ultimo tempore, nuntium misit, qui vetus illud saeculum fugatamque justitiam reduceret; ne humanum genus maximis et perpetuis agitaretur erroribus. Rediit ergo species illius aurei temporis, et reddita quidem terrae, sed paucis assignata justitia est; quae nihil aliud est, quam Dei unici pia et religiosa cultura. Sed moveat aliquem fortasse, cur si haec sit justitia, non omni humano generi sit data; nec in eam multitudo universa consenserit. Magnae hoc disputationis est, cur a Deo, cum justitiam terrae [Col. 0570B] daret, sit retenta diversitas: quod et alio loco declaravi, et ubicumque oportune inciderit, explicabitur. Nunc designare id brevissime satis est: Virtutem aut cerni non posse, nisi habeat vitia contraria; aut non esse perfectam, nisi exerceatur adversis. Hanc enim Deus bonorum ac malorum voluit esse distantiam, ut qualitatem boni ex malo sciamus, item mali ex bono; nec alterius ratio intelligi, sublato altero, potest. Deus ergo non exclusit malum, ut ratio virtutis constare posset. Quomodo enim patientia vim suam nomenque [Col. 0571A] retineret, si nihil esset, quod pati cogeremur? Quomodo laudem mereretur devota Deo suo fides, nisi esset aliquis qui a Deo vellet avertere? Nam et ideo [Col. 0571A] [4Kb] potentiores esse injustos permisit, ut cogere ad malum possent; ideo plures, ut virtus esset pretiosa, quae rara est. Quod quidem ipsum Quintilianus egregie ac breviter ostendit in capite obvoluto. »Nam quae, inquit, virtus esset innocentia, nisi laudem raritas dedisset? Verum quia natura sic comparatum est, ut odium, cupiditas, ira, in id, quod incubuerunt, agant caecos, supra hominem videtur culpa vacare. Alioqui si natura pares omnibus affectus dedisset, pietas nihil erat.«

Hoc quam verum sit, docet necessitas ipsa rationis. Si enim virtus est, malis ac vitiis fortiter repugnare, [Col. 0571B] apparet sine malo ac vitio nullam esse virtutem: quam Deus ut absolutam perfectamque redderet, retinuit id quod erat ei contrarium, cum quo depugnare posset. Agitata enim malis quatientibus, stabilitatem capit; et quanto frequenter impellitur, tanto firmiter roboratur. Haec nimirum causa efficit, ut quamvis sit hominibus missa justitia, tamen aureum saeculum non esse dicatur; quia malum non sustulit, ut retineret diversitatem, quae sacramentum divinae religionis continet sola.



[Col. 0572A] CAPUT VIII. De justitia omnibus nota ac non suscepta; de vero Dei templo, atque de ejus cultu, ut cuncta conterantur vitia.

Qui ergo putant justum esse neminem, ante oculos habent justitiam, sed eam nolunt cernere. Quid est enim, cur illam vel in carminibus, vel in omni sermone describant, conquerentes ejus absentiam, cum sit facillimum bonos esse si velint? Quid vobis inanem justitiam depingitis, et optatis cadere de coelo, tanquam in aliquo simulacro figuratam? Ecce in conspectu vestro est: suscipite, si potestis, eamque in domicilio vestri pectoris collocate; nec difficile, aut alienum a temporibus existimetis. Estote aequi [Col. 0572B] ac boni; et sequetur vos sua sponte justitia, quam quaeritis. Deponite omnem malam cogitationem de cordibus vestris; et statim vobis illud tempus aureum revertetur: quod aliter consequi non potestis, quam si Deum verum colere coeperitis. Vos autem, manente cultu deorum, justitiam desideratis in terra; quod fieri nullo pacto potest: sed ne tum quidem potuit, cum putatis; quia nondum natis diis istis, quos impie colitis, necesse est unius Dei cultum fuisse per terram: ejus scilicet qui execratur malitiam, [Col. 0573A] exigitque bonitatem; cujus templum est, non lapides, aut lutum, [Col. 0573A] [6Kb] sed homo ipse, qui figuram Dei gestat. Quod templum non auri et gemmarum donis corruptibilibus, sed aeternis virtutum muneribus ornatur. Discite igitur (si quid vobis reliquae mentis est) homines ideo malos et injustos esse, quia dii coluntur; et ideo mala omnia rebus humanis quotidie ingravescere, quia Deus hujus mundi effector et gubernator derelictus est; quia susceptae sunt, contra quam fas est, impiae religiones; postremo, quia ne coli quidem, vel a paucis, Deum sinitis.

Quod si solus Deus coleretur, non essent dissensiones et bella, cum scirent homines unius se Dei filios esse; ideoque divinae necessitudinis sacro et inviolabili vinculo copulatis, nullae fierent insidiae, cum scirent cujusmodi poenas Deus animarum interfectoribus [Col. 0573B] praepararet, qui clandestina scelera, et ipsas etiam cogitationes pervidet. Non essent fraudes, neque rapinae, si Deo praecipiente didicissent, et suo, et parvo esse contenti, ut fragilibus, et caducis, solida [Col. 0574A] et aeterna praeferrent. Non essent adulteria, et stupra, et mulierum prostitutiones, si omnibus notum esset, damnari a Deo quidquid appetitur ultra generandi cupiditatem. Nec foeminam necessitas cogeret pudorem suum profanare, ut victum sibi obscoenissimum quaerat; cum et mares libidinem continerent, et habentium pia et religiosa collatio non habentibus subveniret. Non essent igitur, ut dixi, haec omnia in terris mala, si ab omnibus in legem Dei conjuraretur; si ab universis fierent, quae unus noster populus operatur. Quam beatus esset, quamque aureus humanarum rerum status, si per totum orbem mansuetudo, et pietas, et pax, et innocentia, et aequitas, et temperantia, et fides moraretur! Denique ad regendos homines non opus esset tam multis et tam variis legibus, cum ad perfectam innocentiam [Col. 0574B] Dei lex una sufficeret; neque carceribus, neque gladiis praesidium, neque terrore poenarum, cum praeceptorum coelestium salubritas humanis pectoribus infusa, ultro ad justitiae opera homines erudiret. Nunc [Col. 0575A] autem mali sunt [Col. 0575A] [4Kb] ignoratione recti ac boni. Quod quidem Cicero vidit; disputans enim de legibus: »Sicut una, inquit, eademque natura mundus omnibus partibus inter se congruentibus cohaeret ac nititur: sic omnes homines inter se natura confusi, pravitate dissentiunt; nec se intelligunt esse consanguineos, et subjectos omnes sub unam eamdemque tutelam: quod si teneretur, deorum profecto vitam homines viverent.« Universa igitur mala, quibus humanum genus seipsum invicem conficit, injustus atque impius deorum cultus induxit. Nec enim poterant retinere pietatem, qui communem omnium patrem Deum tanquam prodigi ac rebelles liberi abnegassent.



CAPUT IX. [Col. 0575B] De sceleribus impiorum, et Christianorum cruciatibus.

Nonnunquam tamen sentiunt se malos esse, et veterum saeculorum statum laudant, et de suis moribus meritisque conjectant abesse justitiam: quam obversantem oculis suis non tantum non suscipiunt, nec agnoscunt, verum etiam violenter oderunt, et persequuntur, et exterminare contendunt. Fingamus hanc interim non esse justitiam, quam nos sequimur: quomodo, si illa venerit, quam veram putant, eam recipient, qui laniant et occidunt cos, quos et ipsi fatentur imitatores esse justorum, quia bona operentur et justa; cum, si tantummodo malos occiderent, digni essent ad quos justitia non veniret, cui nulla fuit alia causa linquendi terram, quam humani cruoris effusio. Quanto magis, cum pios interficiant, et [Col. 0575C] ipsos justitiae sectatores pro hostibus ducant; immo vero plus quam pro hostibus? quibus, utique cum animas eorum, et opes et liberos ferro et igni appetant, tamen parcitur victis; et est locus inter arma clementiae: aut si adeo saevire placuit, nihil plus in [Col. 0576A] eos fit, quam ut occidantur, vel in servitutem abducantur. Hoc vero inenarrabile est, quod fit adversus eos qui malefacere nesciunt. Et nulli nocentiores habentur, quam qui sunt ex omnibus innocentes.

Audent igitur homines improbissimi justitiae facere mentionem, qui feras immanitate vincunt, qui placidissimum Dei gregem vastant,

   Lupi ceu
Raptores atra in nebula, quos improba ventris
Exegit caecos rabies.
Verum hos non ventris, sed cordis rabies efferavit; nec atra in nebula, sed aperta praedatione grassantur; nec eos unquam conscientia scelerum revocat, ne sanctum ac pium nomen justitiae ore illo violent, quod cruore innocentium, tanquam rictus bestiarum madet. [Col. 0576B] Hujus tanti et tam pertinacis odii quam potissimum causam esse dicamus? Utrumne

Veritas odium parit,
ut ait poeta, quasi divino spiritu instinctus? An erubescunt coram justis et bonis esse nequam? an potius utrumque? Nam et veritas ideo semper invisa est, quod is, qui peccat, vult habere liberum peccandi locum; nec aliter se putat malefactorum voluptate securius perfrui posse, quam si nemo sit, cui delicta non placeant. Ergo tanquam scelerum et malitiae suae testes extirpare funditus nituntur, et tollere, gravesque sibi putant, tanquam vita eorum coarguatur. Cur enim sint aliqui intempestive boni, qui, corruptis moribus publicis, convicium bene vivendo faciant? Cur non omnes sint aeque mali, rapaces, impudici, adulteri, [Col. 0576C] perjuri, cupidi, fraudulenti? quin potius auferantur, quibus coram male vivere pudet; qui peccantium frontem, etsi non verbis, quia tacent, tamen ipso vitae genere dissimili feriunt et verberant? Castigare enim videtur quicumque dissentit.

[Col. 0577A] Nec est magnopere mirandum, si adversus homines ista fiunt, cum adversus ipsum Deum, [Col. 0577A] [40Kb] propter eamdem causam, insurrexerit etiam populus in spe constitutus, nec Dei nescius; sequiturque justos eadem necessitas, quae ipsum justitiae violavit auctorem. Vexant ergo, et exquisitis poenarum generibus excruciant; parumque habent interficere quos oderunt, nisi etiam crudelitas corporibus illudat. Si qui autem doloris vel mortis metu, vel sua perfidia coeleste sacramentum deseruerint, et ad funesta sacrificia consenserint, eos laudant, et honoribus mactant, ut eorum exemplo caeteros illiciant. Qui autem magni aestimaverint fidem, cultoresque se Dei non abnegaverint, in eos vero totis carnificinae suae viribus, veluti sanguinem sitiant, incumbunt; et desperatos vocant, quia corporis suo minime parcunt: quasi [Col. 0577B] quidquam desperatius esse possit, quam torquere ac dilaniare eum, quem scias esse innocentem. Adeo nec pudor ullus apud eos superest, a quibus abest omnis [Col. 0578A] humanitas! Et retorquent in homines justos convicia sibi congruentia.

Impios enim vocant, ipsi scilicet pii, et ab humano sanguine abhorrentes; cum si et actus suos considerent, et illorum quos tanquam impios damnant, jam intelligant, quam mendaces sint, et iis omnibus, quae adversus bonos aut dicunt, aut faciunt, digniores. Non enim de nostro, sed ex illorum numero semper existunt, qui vias obsideant armati, maria praedentur; vel si palam grassari non licuit, venena clam temperent; qui uxores necent, ut dotes earum lucrentur, aut maritos, ut adulteris nubant, qui natos ex se pueros aut strangulent, aut si nimium pii fuerint, exponant; qui libidines incestas, nec a filia, nec a sorore, nec a matre, nec a sacerdote contineant; qui adversus cives suos patriamque conjurent: qui nec [Col. 0578B] culleum metuant; qui denique sacrilegia committant, et deorum, quos colunt, templa dispolient; et ut quae levia sunt atque illis usitata dicamus, qui haereditates [Col. 0579A] captent, testamenta supponant, justos haeredes vel auferant, vel excludant; qui corpora sua libidinibus prostituant; qui denique immemores, quid nati sint, cum foeminis patientia certent; [Col. 0579A] [6Kb] qui sanctissimam quoque corporis sui partem contra fas omne polluant et profanent; qui virilia sua ferro metant; et, quod est sceleratius, ut sint religionis antistites; qui ne vitae quidem suae parcant, sed extinguendas publice animas suas vendant; si judices sedeant, aut immeritos perdant mercede corrupti, aut noxios impune dimittant; qui coelum quoque ipsum veneficiis appetant, tanquam illorum malitiam terra non capiat. Haec, inquam, et his plura scelera utique ab iis fiunt, qui deos colunt.

Quis inter haec tot ac tanta justitiae locus est? Et ego de multis collegi, non ut arguerem, sed ut ostenderem. Qui volent scire omnia, Senecae libros in [Col. 0579B] manum sumant, qui morum vitiorumque publicorum et descriptor verissimus, et accusator acerrimus fuit. Sed et Lucilius tenebrosam istam vitam circumscripte breviterque depinxit his versibus:

Nunc vero a mane ad noctem, festo atque profesto
Totus item pariterque die, populusque, patresque
Jactare induforo se omnes; decedere nusquam,
Uni se atque eidem studio omnes dedere et arti:
Verba dare ut caute possint, pugnare dolose,
Blanditia certare, bonum simulare virum se,
Insidias facere, ut si hostes sint omnibus omnes.
[Col. 0580A] Nostro autem populo quid horum potest objici, cujus omnis religio est, sine scelere ac sine macula vivere? Cum igitur videant, et se, ac suos ea quae diximus gerere, nostros autem nihil aliud operari, nisi aequum et bonum; poterant, si quid saperent, ex hoc intelligere, et illos qui bonum faciunt pios esse, et se impios, qui nefanda committunt: neque enim fieri potest, ut qui in omnibus vitae suae actibus non errant, in ipsa summa errent, hoc est in religione, quae rerum omnium caput est. Impietas enim suscepta in eo, quod est summum, per caetera universa sequeretur. Eoque fieri non potest, ut ipsi, qui errant in omni vita, non et in religione fallantur: quoniam pietas in summo regulam tenens, tenorem suum servaret in caeteris. Ita fit ut in utraque parte, de conditione rerum quae geruntur, qualis sit summa ipsa noscatur.



[Col. 0580B] CAPUT X. De falsa pietate, et de falsa et vera religione.

Operae pretium est cognoscere illorum pietatem, ut ex iis, quae clementer ac pie faciunt, possit intelligi qualia sint quae ab his contra jura pietatis geruntur. Ac ne quem videar inclementer incessere, aliquam mihi personam poeticam sumam, quae sit [Col. 0581A] vel maximum pietatis exemplum. Apud Maronem rex ille, [Col. 0581A] [5Kb]

   Quo justior alter
Nec pietate fuit, nec bello major et armis,
quae nobis documenta justitiae protulit?

Vinxerat et post terga manus, quos mitteret umbris
Inferias, caeso sparsurus sanguine flammas.
Quid potest esse hac pietate clementius, quam mortuis humanas victimas immolare, et ignem cruore hominum tanquam oleo pascere? sed fortasse hoc non ipsius vitium fuerit, sed poetae, qui

Insignem pietate virum
insigni scelere foedaverit. Ubi est igitur, o poeta, pietas illa quam saepissime laudas? Ecce pius Aeneas

   [Col. 0581B] Sulmone creatos
Quattuor hic juvenes, totidem quos educat Ufens,
Viventes rapit, inferias quos immolet umbris,
Captivoque rogi perfundat sanguine flammas.
Cur ergo dicebat eodem ipso tempore quo vinctos homines ad immolationem mittebat,

Equidem et vivis concedere vellem;
cum quos vivos habebat in potestate, vice pecudum juberet occidi? Sed haec, ut dixi, culpa non illius fuit, qui litteras fortasse non didicerat, sed tua, qui cum esses eruditus, ignorasti tamen quid esset pietas, et illud ipsum, quod nefarie, quod detestabiliter fecit, pietatis esse officium credidisti. Videlicet ob hoc unum pius vocatur, quia patrem dilexit. Quid quod:

[Col. 0582A] Bonus Aeneas haud aspernanda precantes
trucidavit; adjuratus enim per eumdem patrem, et per

Spes surgentis Iuli,
nequaquam pepercit,

Furiis accensus et ira.
Quisquamne igitur hunc putet aliquid in se virtutis habuisse, qui et furore tamquam stipulo exarserit, et manium patris, per quem rogabatur, oblitus, iram fraenare nequiverit? Nullo igitur modo pius, qui non tantum non repugnantes, sed etiam precantes interemit.

Dicet hic aliquis: Quae ergo, aut ubi, aut qualis est pietas? Nimirum apud eos, qui bella nesciunt, qui concordiam cum omnibus servant, qui amici sunt etiam [Col. 0582B] inimicis, qui omnes homines pro fratribus diligunt; qui cohibere iram sciunt, omnemque animi furorem tranquilla moderatione lenire. Quanta igitur caligo, quanta tenebrarum et errorum nubes hominum pectora obduxit; qui cum se maxime pios putant, tum maxime fiunt impii! Quanto enim religiosus terrenis istis simulacris inserviunt, tanto magis scelerati adversus nomen verae divinitatis existunt. Itaque pro merito impietatis suae gravioribus malis saepe vexantur, quorum causam quia nesciunt, fortunae culpa omnis adscribitur: et locum invenit Epicuri philosophia, nihil ad deos pertinere censentis; nec gratia eos tangi, nec ira moveri, quia et contemptores eorum saepe videant beatos, et cultores saepe miseros. Quod [Col. 0582C] eo fit; quia cum religiosi videantur, et natura boni, [Col. 0583A] nihil tale creduntur mereri, quale saepe patiuntur. Consolantur se tamen accusatione fortunae; nec sentiunt quod si esset ulla, cultoribus suis nunquam noceret. Merito igitur hujusmodi pietatem poena consequitur, et offensa divinitas scelere hominum prave religiosorum gravi eos infortunio mactat; [Col. 0583A] [5Kb] qui licet sanctis moribus vivant, in summa fide atque innocentia, tamen quia deos colunt, quorum ritus impios ac profanos Deus verus odio habet, a justitia, et a nomine verae pietatis alieni sunt.

Nec est difficile docere, cur deorum cultores boni et justi esse non possint. Quomodo enim sanguine abstinebunt qui colunt cruentos deos, Martem atque Bellonam? quomodo aut parentibus parcent, qui expulsorem patris sui Jovem; aut natis ex se infantibus, [Col. 0583B] qui Saturnum? quomodo pudicitiam tuebuntur, qui colunt deam nudam et adulteram, et quasi apud deos prostitutam? Quomodo se a rapinis et fraudibus abstinebunt, qui Mercurii furta noverunt, docentis non fraudis esse decipere, sed astutiae? quomodo libidines coercebunt, qui Jovem, Herculem, Liberum, Apollinem, caeterosque venerantur quorum adulteria, et stupra in mares et foeminas, non tantum doctis nota sunt, sed exprimuntur etiam in theatris, atque cantantur, ut sint omnibus notiora? Possuntne inter haec justi esse homines, qui, etiamsi natura sint boni, ab ipsis tamen diis erudiantur ad injustitiam? Ad placandum enim Deum quem colas, iis rebus opus est, quibus illum gaudere ac delectari [Col. 0583C] scias. Sic fit ut vitam colentium Deus pro qualitate [Col. 0584A] nominis sui formet, quoniam religiosissimus est cultus, imitari.



CAPUT XI. De crudelitate gentilium in christianos.

Is igitur hominibus, qui deorum suorum moribus congruunt, quia gravis est et acerba justitia, eamdem impietatem suam, qua in caeteris rebus utuntur, adversus justos violenter exercent. Nec immerito a prophetis bestiae nominantur. Praeclare itaque Marcus Tullius: »Etenim si nemo est, inquit, quin emori malit, quam converti in aliquam figuram bestiae, quamvis hominis mentem sit habiturus; quanto est miserius in hominis figura animo esse efferato? Mihi quidem tanto videtur, quanto praestabilior est animus corpore.« Aspernantur itaque corpora belluarum, [Col. 0584B] quibus sunt ipsi saeviores; sibique adeo placent, quod homines nati sunt, quorum nihil, nisi lineamenta et summam figuram gerunt. Nam quis Caucasus, quae India, quae Hircania tam immanes, tam sanguinarias unquam bestias aluit? Quoniam ferarum omnium rabies usque ad ventris satietatem furit, fameque sedata, protinus conquiescit. Illa est vera bestia, cujus una jussione.

Funditur ater ubique cruor . . .
   Crudelis ubique
Luctus, ubique pavor, et plurima mortis imago.
Nemo hujus tantae belluae immanitatem potest pro merito describere, quae uno loco recubans, tamen per totum orbem dentibus ferreis saevit; et non tantum artus hominum dissipat; sed et ossa ipsa comminuit, [Col. 0584C] et in cineres furit, ne quis extet sepulturae locus; [Col. 0584C] [5Kb] [Col. 0585A] quasi vero id affectent, qui Deum confitentur, ut ad eorum sepulcra veniatur, ac non ut ipsi ad Deum perveniant.

Quaenam illa feritas, quae rabies, quae insania est, lucem vivis, terram mortuis denegasse? Dico igitur nihil esse miserius iis hominibus, quos ministros furoris alieni, quos satellites impiae jussionis necessitas aut invenit, aut fecit. Non enim honor ille, aut provectio dignitatis fuit, sed hominis damnatio ad carnificinam, Dei vero ad poenam sempiternam. Quae autem per totum orbem singuli gesserint, enarrare impossibile est. Quis enim voluminum numerus capiet tam infinita, tam varia genera crudelitatis? Accepta enim potestate, pro suis moribus quisque saeviit. Alii prae nimia timiditate plus ausi sunt, quam [Col. 0585B] jubebatur: alii suo proprio adversus justos odio; quidam naturali mentis feritate; nonnulli ut placerent, et hoc officio viam sibi ad altiora munirent. Aliqui ad occidendum praecipites extiterunt, sicut unus in Phrygia, qui universum populum cum ipso pariter conventiculo concremavit. Sed hic quanto saevior, tanto clementior invenitur. Illud vero pessimum genus est, cui clementiae species falsa blanditur: ille gravior, ille saevior est carnifex, qui neminem statuit occidere. Itaque dici non potest, hujusmodi judices quanta et quam gravia tormentorum genera excogitaverint, [Col. 0586A] ut ad effectum propositi sui pervenirent.

Haec autem non tantum ideo faciunt, ut gloriari possint, nullum se innocentium peremisse (nam et ipse audivi aliquos gloriantes, quod administratio sua in hac parte fuerit incruenta), sed et invidiae causa; ne aut ipsi vincantur, aut illi virtutis suae gloriam consequantur. Itaque in excogitandis poenarum generibus, nihil aliud quam victoriam cogitant. Sciunt enim certamen esse illud, et pugnam. Vidi ego in Bythynia praesidem gaudio mirabiliter elatum, tamquam barbarorum gentem aliquam subegisset; quod unus, qui per biennium magna virtute restiterat, postremo cedere visus esset. Contendunt igitur ut vincant, et exquisitos dolores corporibus immittunt, et nihil aliud devitant, quam ut ne torti moriantur. Quasi vero mors tantummodo beatos faciat, ac non etiam tormenta, [Col. 0586B] quae quanto fuerint graviora, tanto majorem virtutis gloriam pariant. Illi autem pertinaci stultitia jubent, curam tortis diligenter adhiberi, ut ad alios cruciatus membra renoventur, et reparetur novus sanguis ad poenam. Quid tam pium, tam beneficum, tam humanum fieri potest? non curassent tam sollicite, quos amarent. Haec est deorum disciplina. Ad haec opera cultores suos erudiunt; haec sacra desiderant. Quin etiam sceleratissimi homicidae contra pios jura impia condiderunt. Nam et constitutiones sacrilegae, et disputationes [Col. 0587A] jurisperitorum leguntur injustae. Domitius, [Col. 0587A] [4Kb] de officio proconsulis libro septimo, rescripta principum nefaria collegit, ut doceret, quibus poenis affici oporteret eos qui se cultores Dei confiterentur.



CAPUT XII. De vera virtute; atque de existimatione boni aut mali civis.

Quid iis facias, qui jus vocant carnificinas veterum tyrannorum adversus innocentes rabide saevientium? Et cum sint injustitiae crudelitatisque doctores, justos se esse tamen ac prudentes videri volunt, caeci et hebetes, et rerum et veritatis ignari. Adeone vobis, o perditae mentes, invisa justitia est, ut eam summis sceleribus adaequetis? Adeone apud vos perit innocentia, [Col. 0587B] ut ne morte quidem simplici dignam judicetis? Sed supra omnia facinora habeatur, nullum facinus admittere, pectusque purum ab omni sceleris contagione praestare. Et quoniam communiter cum deorum cultoribus loquimur, liceat per vos benefacere vobiscum. Haec est enim lex nostra, hoc opus, haec religio. Si vobis sapientes videmur,imitamini: si stulti, contemnite, aut etiam ridete, si libet; nobis enim stultitia nostra prodest. Quid laceratis? quid affligitis? non invidemus sapientiae vestrae. Hanc stultitiam malumus: hanc amplectimur. Hoc nobis credimus expedire, ut vos diligamus, et in vos ipsos, qui odistis, omnia conferamus.

Est apud Ciceronem non abhorrens a vero locus, in ea disputatione, quae habetur a Furio contra justitiam. »Quaero, inquit, si duo sint, quorum alter optimus [Col. 0587C] vir, aequissimus, summa justitia, singulari fide; [Col. 0588A] alter insignis scelere et audacia: et si in eo sit errore civitas, ut bonum illum virum, sceleratum, facinorosum, nefarium putet, contra autem, qui sit improbissimus, existimet esse summa probitate, ac fide; proque hac opinione omnium civium, bonus ille vir vexetur, rapiatur, manus ei denique auferantur, effodiantur oculi, damnetur, vinciatur, uratur, exterminetur, egeat postremo, jure etiam optimo omnibus miserrimus esse videatur: contra autem ille improbus laudetur, colatur, ab omnibus diligatur; omnes ad cum honores, omnia imperia, omnes opes, omnes denique copiae conferantur; vir denique optimus omnium existimatione, et dignissimus omni fortuna judicetur: quis tandem erit tam demens, qui dubitet utrum se esse malit.« Profecto quasi divinaret, quae [Col. 0588B] nobis mala, et quomodo eventura essent propter justitiam, hoc posuit exemplum. Haec enim populus noster patitur omnia, errantium pravitate. Ecce in eo est errore civitas, vel potius orbis ipse totus, ut bonos et justos viros, tamquam malos et impios, persequatur, excruciet, damnet, occidat. Nam quod ait, neminem esse tam dementem, qui dubitet utrum se esse malit; ille quidem, ut is qui contra justitiam disserebat, hoc sensit, malle sapientem malum esse cum bona existimatione, quam bonum cum mala.

A nobis autem absit haec amentia, ut falsum vero anteponamus. An boni nostri qualitas ex populi potius pendebit erroribus, quam ex conscientia nostra, et judicio Dei? Aut aliqua nos illiciet umquam felicitas, ut non potius veram bonitatem cum omni malo, quam falsam cum omni prosperitate malimus? Sua [Col. 0588C] sibi habeant regna reges, suas divitias divites (ut loquitur [Col. 0589A] Plautus), suam vero prudentium prudentes: relinquant nobis stultitiam nostram, quam vel ex hoc apparet esse sapientiam, quod eam nobis invident. Quis enim stulto invideat, nisi qui sit ipse stultissimus? Illi autem non sunt adeo stulti, ut stultis invideant: sed ex eo, quod accurate, quod sollicite persequuntur, [Col. 0589A] [6Kb] stultos non esse concedunt. Cur enim tam crudeliter saeviant, nisi quia metuunt, ne in dies invalescente justitia, cum diis suis cariosis relinquantur? Si ergo cultores deorum sapientes sunt, et nos stulti, quid metuant, ne sapientes illiciantur a stultis?



CAPUT XIII. De Christianorum incrementis et suppliciis.

Cum autem noster numerus semper de deorum cultoribus [Col. 0589B] augeatur, nunquam vero, ne in ipsa quidem persecutione minuatur (quoniam peccare homines, et inquinari sacrificio possunt, averti autem non possunt a Deo; valet enim vi sua veritas); quis est tandem [Col. 0590A] tam excors tamque caecus, qui non videat in utra sit parte sapientia? Sed illi malitia et furore caecantur, ne videant; stultosque arbitrantur esse, qui cum habeant in sua potestate supplicia vitare, cruciari tamen et emori malunt; cum possint ex eo ipso pervidere non esse stultitiam, in quam tanta hominum millia per orbem totum una et pari mente consentiant. Si enim foeminae sexus infirmitate labuntur (nam interdum isti muliebrem aut anilem superstitionem vocant), viri certe sapiunt. Si pueri, si adolescentes improvidi sunt per aetatem, maturi certe ac senes habent stabile judicium. Si una civitas desipit, caeterae utique innumerabiles stultae esse non possunt. Si una provincia, una natio prudentia caret, caeteras omnes habere intelligentiam recti necesse est. Cum [Col. 0590B] vero ab ortu solis usque ad occasum lex divina suscepta sit, et omnis sexus, omnis aetas et gens, et regio unis ac paribus animis Deo serviant, eadem sit ubique patientia, idem contemptus mortis; intelligere [Col. 0591A] debuerant aliquid in ea re esse rationis, quod non sine causa usque ad mortem defendatur; aliquid fundamenti ac solidatatis, quod eam religionem non tantum injuriis ac vexatione non solvat, sed augeat semper, et faciat firmiorem. Nam et in hoc quoque malitia illorum convincitur, qui evertisse se funditus religionem Dei opinantur, si homines inquinaverint; cum et Deo satisfacere liceat, et nullus sit tam malus Dei cultor, quin data facultate, ad placandum Deum revertatur; [Col. 0591A] [7Kb] et quidem devotione majori. Peccati enim conscientia et metus poenae religiosiorem facit; et semper multo firmior est fides quam reponit poenitentia.

Si ergo ipsi, cum deos sibi arbitrantur iratos, tamen donis, et sacrificiis, et odoribus placari eos credunt: [Col. 0591B] quid est tandem, cur Deum nostrum tam immitem, tam implacabilem putent, ut videatur is jam christianus esse non posse, qui diis eorum coactus invitusque libaverit? nisi forte contaminatos semel putant animum translaturos, ut sua sponte jam facere [Col. 0592A] incipiant quod per tormenta fecerunt. Quis id officium libens obeat, quod ab injuria coepit? Quis cum videat laterum suorum cicatrices, non magis oderit deos, propter quos aeterna poenarum insignia, et impressas visceribus suis notas gestet? Ita fit ut, data divinitus pace, et qui fuerint aversi, redeant, et alius propter miraculum virtutis novus populus accedat. Nam cum videat vulgus dilacerari homines variis tormentorum generibus, et inter fatigatos carnifices invictam tenere patientiam, existimant, id quod res est, nec consensum tam multorum, nec perseverantiam morientium vanam esse, nec ipsam patientiam sine Deo cruciatus tantos posse superare. Latrones et robusti corporis viri ejusmodi lacerationes perferre nequeunt: exclamant, et gemitus edunt; [Col. 0592B] vincuntur enim dolore, quia deest illis inspirata patientia. Nostri autem (ut de viris taceam) pueri, et mulierculae, tortores suos taciti vincunt; et exprimere illis gemitum nec ignis potest. Eant Romani, et Mutio glorientur, aut Regulo: quorum alter necandum [Col. 0593A] se hostibus tradidit, quod captivum puduit vivere; alter ab hostibus deprehensus, cum videret se mortem vitare non posse, manum foco injecit, ut pro facinore suo satisfaceret hosti, quem voluit occidere, eaque poena veniam, quam non meruerat, accepit. [Col. 0593A] [5Kb] Ecce sexus infirmus, et fragilis aetas dilacerari se toto corpore urique perpetitur, non necessitate, quia licet vitare, si vellent, sed voluntate, quia confidunt Deo.



CAPUT XIV. De Christianorum fortitudine.

Sed haec est vera virtus, quam philosophi quoque gloriabundi, non re, sed verbis inanibus jactant, disserentes nihil esse tam congruens viri sapientis gravitati atque constantiae, quam nullis tortoribus de sententia et proposito posse depelli; sed tanti esse [Col. 0593B] cruciari et mori, ne fidem prodat, ne ab officio discedat, ne metu mortis aut dolore acerbo subactus, aliquid faciat injustum. Nisi forte delirare illis videtur Flaccus in Lyricis, cum dicit:

Justum, et tenacem propositi virum,
Non civium ardor prava jubentium,
   Non vultus instantis tyranni
      Mente quatit solida.
Quo nihil verius dici potest, si hoc ad eos referatur, [Col. 0594A] qui nullos cruciatus, nullam mortem recusant, ne a fide justitiaque declinent; qui non tyrannicas jussiones, non praesidum gladios tremunt, quominus veram et solidam libertatem constanti mente defendant; quae in hoc solo tuenda sapientia est. Quis enim tam insolens, tam elatus est, qui me vetet oculos in coelum tollere? Quis imponat mihi necessitatem, vel colendi quod nolim, vel quod velim non colendi? Quid jam nobis ulterius relinquetur, si etiam hoc, quod voluntate fieri oportet, libido extorquet aliena? nemo istud efficiet, si quid nobis ad contemnendam mortem doloremque virtutis est. Quam constantiam si tenemus, cur stulti judicamur, facientes ea quae philosophi laudant? Recte igitur Seneca incongruentiam hominibus objectans, ait: Summa virtus illis videtur magnus animus. Et iidem eum, qui contemnit [Col. 0594B] mortem, pro furioso habent, quod est utique summae perversitatis. Sed ii vanarum religionum cultores eadem stultitia id objiciunt, qua verum Deum non intelligunt; quos Sibylla Erithraea vocat, surdos scilicet, et excordes, qui nec audiant divina, nec sentiant: sed terram digitis suis imaginatam metuant, et adorent.



[Col. 0595A] CAPUT XV. De stultitia, sapientia, pietate, aequitate et justitia.

Quae vero causa sit, [Col. 0595A] [6Kb] ut eos qui sapientes sunt, stultos putent, magna ratio est (nec enim frustra falluntur). Quae nobis diligenter est explicanda, ut errores suos tandem (si fieri possit) agnoscant. Justitia suapte natura speciem quamdam stultitiae habet, quod ego et divinis, et humanis testimoniis confirmare possum. Sed nihil fortasse apud istos agamus, nisi eos de suis doceamus auctoribus, non posse quemquam justum esse, quod est conjunctum cum vera sapientia, nisi idem stultus esse videatur. Carneades, Academicae sectae philosophus, cujus in disserendo quae vis fuerit, quae eloquentia, quod acumen, qui nescit, ipsum [Col. 0595B] ex praedicatione Ciceronis intelliget, aut Lucilii, apud quem disserens Neptunus de re difficillima, ostendit non posse id explicari, nec si Carneadem ipsum Orcus remittat. Is, cum legatus ab Atheniensibus Romam missus esset, disputavit de justitia copiose, audiente Galba, et Catone censorio, maximis tunc oratoribus. Sed idem disputationem suam postridie contraria disputatione subvertit; et justitiam, quam pridie laudaverat, sustulit, non quidem philosophi [Col. 0596A] gravitate, cujus firma et stabilis debet esse sententia, sed quasi oratorio exercitii genere in utramque partem disserendi. Quod ille facere solebat, ut alios quidlibet afferentes posset refutare. Eam disputationem, qua justitia evertitur, apud Ciceronem L. Furius recordatur: credo, quoniam de republica disserebat, ut defensionem laudationemque ejus induceret, sine qua putabat regi non posse rempublicam. Carneades autem, ut Aristotelem refelleret ac Platonem justitiae patronos, prima illa disputatione collegit ea omnia, quae pro justitia dicebantur, ut posset illa, sicut fecit, evertere. Erat enim facillimum justitiam radices non habentem labefactare, quia tum nulla in terra fuit, ut quid esset, aut qualis, a philosophis cerneretur.

Atque utinam tot ac tales viri, quantum eloquentiae [Col. 0596B] quantumque animi, tantum etiam scientiae ad implendam defensionem summae virtutis habuissent, cujus origo in religione, ratio in aequitate est! Sed ii, qui primam illam partem nescierunt, ne secundam quidem tenere potuerunt. Volo autem prius circumscripte, ac breviter, quid sit ostendere, ut intelligatur philosophos ignorasse justitiam, nec id, quod minime noverant, potuisse defendere. Justitia quamvis omnes simul virtutes amplectatur, tamen duae sunt [Col. 0597A] omnium principales, quae ab illa divelli separarique non possunt, pietas et aequitas. Nam fides, temperantia, probitas, innocentia, integritas, et caetera hujusmodi, vel natura, [Col. 0597A] [5Kb] vel institutis parentum, possunt esse in iis hominibus qui justitiam nesciunt, sicuti semper fuerunt. Nam Romani veteres, qui justitia gloriari solebant, iis utique virtutibus gloriabantur, quae (ut dixi) proficisci a justitia possunt, et ab ipso fonte secerni. Pietas vero et aequitas, quasi venae sunt ejus; his enim duobus fontibus constat tota justitia. Sed caput ejus et origo in illo primo est, in secundo vis omnis ac ratio. Pietas autem nihil aliud est quam Dei notio; sicut Trismegistus verissime definivit, ut alio loco diximus. Si ergo pietas est cognoscere Deum, cujus cognitionis haec summa est, ut eum colas, [Col. 0597B] ignorat utique justitiam, qui religionem Dei non tenet. Quomodo enim potest eam ipsam nosse, qui unde oriatur ignorat? Plato quidem multa de uno Deo locutus est, a quo ait constitutum esse mundum: sed nihil de religione; somniaverat enim Deum, non cognoverat. Quod si justitiae defensionem vel ipse, vel quilibet alius implere voluisset, in primis religiones deorum evertere debuit, quia contrariae sunt pietati. Quod quidem Socrates quia facere tentavit, in carcerem conjectus est; ut jam tunc appareret quid esset futurum iis hominibus, qui justitiam veram defendere, Deoque singulari servire coepissent.

[Col. 0598A] Altera est justitiae pars aequitas: aequitatem dico non utique bene judicandi, quod et ipsum laudabile est in homine justo; sed se cum caeteris coaequandi, quam Cicero aequabilitatem vocat. Deus enim, qui homines generat, et inspirat, omnes aequos, id est pares esse voluit. Eamdem conditionem vivendi omnibus posuit, omnes ad sapientiam genuit, omnibus immortalitatem spopondit: nemo a beneficiis ejus coelestibus segregatur. Nam sicut omnibus unicum suum lumen aequaliter dividit, emittit omnibus fontes, victum subministrat, quietem somni dulcissimam tribuit: sic omnibus aequitatem virtutemque largitur. Nemo apud eum servus est, nemo dominus. Si enim cunctis idem pater est, aequo jure omnes liberi sumus. Nemo Deo pauper est, nisi qui justitia indiget; nemo dives, nisi [Col. 0598B] qui virtutibus plenus est; nemo denique egregius, nisi qui bonus et innocens fuerit; nemo clarissimus, nisi qui opera misericordiae largiter fecerit; nemo perfectissimus, nisi qui omnes gradus virtutis impleverit. Quare neque Romani, neque Graeci justitiam tenere potuerunt, quia dispares multis gradibus homines habuerunt, a pauperibus ad divites, ab humilibus ad potentes, a privatis denique usque ad regum sublimissimas potestates. Ubi enim non sunt universi pares, aequitas non est; et excludit inaequalitas ipsa justitiam, cujus vis omnis in eo est, ut pares faciat eos, qui ad hujus vitae conditionem pari sorte venerunt.



[Col. 0599A] CAPUT XVI. De officiis viri justi, et aequitate Christianorum.

Duobus igitur illis justitiae fontibus immutatis, omnis virtus, et omnis veritas tollitur, et ipsa justitia remigrat in coelum. Ideo non est illud verum bonum a philosophis repertum, quia ignorabant vel unde oriretur, vel quid efficeret; quod nullis aliis, praeterquam nostro populo revelatum est. Dicet aliquis: Nonne sunt apud vos alii pauperes, alii divites; [Col. 0599A] [18Kb] alii [Col. 0600A] servi, alii domini? Nonne aliquid inter singulos interest? nihil; nec alia causa est, cur nobis invicem fratrum nomen impertiamus, nisi quia pares esse nos credimus. Nam cum omnia humana non corpore, sed spiritu metiamur, tametsi corporum sit diversa conditio, nobis tamen servi non sunt; sed eos et habemus, et dicimus spiritu fratres, religione conservos. Divitiae quoque non faciunt insignes, nisi quod possunt bonis operibus facere clariores. Divites sunt enim, non quia divitias habent, sed quia utuntur illis [Col. 0601A] ad opera justitiae. Et qui pauperes videntur, [Col. 0601A] [5Kb] eo tamen divites sunt, quia et non egent, et nihil concupiscunt.

Cum igitur et liberi servis, et divites pauperibus humilitate animi pares simus, apud Deum tamen virtute discernimur. Et tanto quisque sublimior est, quanto justior. Si enim justitia est, parem se etiam minoribus facere, quanquam hoc ipso praecellat, quod se inferioribus coaequavit; tamen si non tantum quasi parem, sed etiam quasi minorem se gesserit, utique multo altiorem dignitatis gradum, Deo judice, consequetur. Nam profecto in hac vita saeculari, quoniam brevia et caduca sunt omnia, et praeferunt se alteris homines, et de dignitate contendunt: quo nihil foedius, nihil arrogantius, nihil a sapientis ratione semotius. Rebus enim coelestibus [Col. 0601B] contraria sunt ista universa terrena. Sicut enim sapientia hominum summa stultitia est apud Deum, stultitia autem (ut docui) summa sapientia est: sic Deo humilis et abjectus est, qui fuerit conspicuus et sublimis in terra. Nam ut taceam, quod haec praesentia terrae bona, quibus magnus honos tribuitur, virtuti contraria sunt, et vigorem mentis enervant; quae tandem potest firma esse nobilitas, quae opes, quae potentia, cum possit Deus reges quoque ipsos inferiores etiam infimis facere? Et ideo consulens nobis Deus, inter divina praecepta illud praecipue posuit: Qui se extollit, humiliabitur; et qui se humiliat, exaltabitur. Cujus praecepti salubritas docet, quod qui se apud homines planum fecerit, humilemque praebuerit, [Col. 0601C] hic apud Deum praecellens et insignis habeatur. [Col. 0602A] Nec enim falsa est illa sententia, quae apud Euripidem fertur in hunc modum: Quae hic mala putantur, haec sunt in coelo bona.



CAPUT XVII. De Christianorum aequitate, sapientia et stultitia.

Exposui causam cur philosophi nec invenire justitiam, nec defendere potuerunt. Nunc redeo ad id quod intenderam. Carneades ergo, quoniam erant infirma quae a philosophis afferebantur, sumpsit audaciam refellendi, quia refelli posse intellexit. Ejus disputationis summa haec fuit: »Jura sibi homines pro utilitate sanxisse, scilicet varia pro moribus; et apud eosdem pro temporibus saepe mutata: jus autem [Col. 0602B] naturale esse nullum: Omnes et homines, et alias animantes ad utilitates suas natura ducente ferri; proinde aut nullam esse justitiam, aut si sit aliqua, summam esse stultitiam, quoniam sibi noceret alienis commodis consulens.« Et inferebat haec argumenta: »Omnibus populis qui florerent imperio, et Romanis quoque ipsis, qui totius orbis potirentur, si justi velint esse, hoc est, si aliena restituant, ad casas esse redeundum, et in egestate ac miseriis jacendum.« Tum omissis communibus ad propria veniebat. »Bonus vir, inquit, si habeat servum fugitivum, vel domum insalubrem ac pestilentem, quae vitia solus sciat, et ideo proscribat ut vendat, utrumne profitebitur fugitivum servum ac pestilentem domum se [Col. 0602C] vendere, an celabit emptorem? Si profitebitur, bonus [Col. 0603A] quidem, quia non fallet: [Col. 0603A] [4Kb] sed tamen stultus judicabitur, quia vel parvo vendet, vel omnino non vendet. Si celaverit, erit quidem sapiens, quia rei consulet: sed idem malus, quia fallet. Rursus, si reperiat aliquem, qui aurichalcum se putet vendere, cum sit illud aurum, aut plumbum, cum sit argentum: tacebitne, ut id parvo emat, an indicabit, ut magno? Stultum plane videtur, malle magno.« Unde intelligi volebat, et eum, qui sit justus ac bonus, stultum esse, et eum, qui sapiens, malum. Et tamen sine pernicie fieri posse, ut sint homines paupertate contenti. Transcendebat ergo ad majora, in quibus nemo posset sine periculo vitae justus esse. Dicebat enim: »Nempe justitia est, hominem non occidere, alienum prorsus non attingere. Quid ergo justus faciet, si forte naufragium fecerit, [Col. 0603B] et aliquis imbecillior viribus tabulam ceperit? Nonne illum tabula deturbabit, ut ipse conscendat, eaque nixus evadat; maxime cum sit nullus medio mari testis? Si sapiens est, faciet; ipsi enim pereundum est, nisi fecerit. Si autem mori maluerit, quam manus inferre alteri, jam justus ille, sed stultus est, qui vitae suae non parcat, dum parcit alienae. Item, si acie suorum fusa, hostes insequi coeperint, et justus ille nactus fuerit aliquem saucium equo insidentem, eine parcet, ut ipse occidatur, an dejiciet ex equo, ut ipse possit hostem effugere? Quod si fecerit sapiens, sed idem malus; si non fecerit, justus, sed idem stultus sit necesse est.« Ita ergo justitiam cum in duas partes divisisset, alteram civilem esse dicens, alteram naturalem, utramque subvertit; quod illa civilis, [Col. 0603C] sapientia sit quidem, sed justitia non sit, naturalis autem illa, justitia sit quidem, sed non sit sapientia. Arguta haec plane ac venenata sunt, et quae [Col. 0604A] Marcus Tullius non potuerit refellere. Nam cum faciat Laelium Furio respondentem, pro justitiaque dicentem, irrefutata haec tanquam foveam praetergressus est; ut videatur idem Laelius non naturalem, quae in crimen stultitiae venerat, sed illam civilem defendisse justitiam, quam Furius sapientiam quidem esse concesserat, sed injustam.



CAPUT XVIII. De justitia, sapientia et stultitia.

Quod ad praesentem disputationem pertinebat, ostendi quomodo justitia similitudinem stultitiae gerat; ut appareat non sine causa decipi eos, qui putant, nostrae religionis homines stultos esse, qui talia facere [Col. 0604B] videantur, qualia ille proposuit. Nunc majus a me exigi sentio; ut ostendam, quare justitiam Deus stultitiae specie convolutam, ex oculis hominum voluerit auferre, si prius Furio respondero, quia parum plene respondit Laelius: qui profecto licet sapiens fuerit, ut vocabatur, patrocinari tamen verae justitiae nullo modo poterat, qui caput ipsum fontemque justitiae non tenebat. Nobis autem facilior est ista defensio, quibus coelesti beneficio familiaris est ac penitus nota justitia, quique illam non nomine, sed re, novimus. Nam Plato et Aristoteles honesta quidem voluntate justitiam defendere cupierunt, effecissentque aliquid, si conatus eorum bonos, si eloquentiam, si virtutem ingenii, divinarum quoque rerum doctrina juvisset. Itaque opus illorum inane atque [Col. 0604C] inutile jacuit; nec cuiquam hominum persuadere potuerunt, ut eorum praescripto viveret, quia fundamentum a coelo disciplina illa non habuit. Nostrum [Col. 0605A] opus certius sit necesse est, quos [Col. 0605A] [12Kb] Deus docuit. Illi enim depingebant verbis, et imaginabantur justitiam, quae in conspectu non erat; nec praesentibus exemplis confirmare poterant, quae afferebant. Responderi enim posset ab audientibus, non posse ita vivi, sicut illi sua disputatione praescriberent; adeo ut nulli adhuc extiterint, qui id genus vitae sequerentur. Nos autem non verbis modo, sed etiam exemplis ex vero petitis, vera esse quae a nobis dicuntur ostendimus. Sensit igitur Carneades, quae sit natura justitiae, nisi quod parum alte perspexit, stultitiam non esse: quanquam intelligere mihi videor, qua mente id fecerit. Non enim vere existimavit eum stultum esse, qui justus est: sed cum sciret non esse, et rationem tamen cur ita videretur, non comprehenderet, voluit [Col. 0605B] ostendere latere in abdito veritatem, ut decretum disciplinae suae tueretur: cujus summa sententia est, Nihil percipi posse.

Videamus ergo, utrumne justitia foedus aliquod habere cum stultitia possit. Justus, inquit, si aut equum saucio, aut tabulam naufrago non ademerit, ut ipse animam suam liberet, stultus est. Primum omnium, nego ullo modo fieri posse, ut homini, qui quidem vere justus sit, ejusmodi casus eveniat; quia justus neque cuiquam nato inimicus est, neque quidquam omnino appetit alienum. Cur enim naviget, aut quid petat ex aliena terra, cui sufficit sua? Cur autem belligeret, ac se alienis furoribus misceat, in cujus animo pax cum hominibus perpetua versetur? Scilicet peregrinis mercibus, aut humano sanguine delectabitur, [Col. 0605C] qui nec lucrum sciat appetere, cui sufficit victus; et [Col. 0606A] non modo ipse caedem facere, sed interesse facientibus, ac spectare ducat nefas. Sed omitto ista; quoniam fieri potest, ut vel invitus ad haec subeunda cogatur. Adeone ergo justitiam, o Furi, vel potius, o Carneade, cujus est illa omnis oratio, tam inanem, tam supervacuam, tamque contemptam Deo putas, ut nihil possit, nihilque habeat in sese, quod ad custodiam sui valeat? Sed videlicet qui sacramentum hominis ignorant, ideoque ad hanc vitam temporalem referunt omnia, quanta sit vis justitiae, scire non possunt. Nam et cum de virtute disputant, quamvis intelligant aerumnis ac miseriis esse plenissimam, tamen expetendam esse aiunt sua causa; ejus enim praemia, quae sunt aeterna et immortalia, nullo modo vident. Sic rebus omnibus ad hanc praesentem vitam [Col. 0606B] relatis, virtutem plane ad stultitiam redigunt; siquidem tantos hujus vitae labores frustra et inaniter suscipit. Sed haec alio loco plenius.

Interim de justitia, ut coepimus, cujus tanta vis est, ut cum oculos in coelum sustulerit, a Deo mereatur omnia. Recte igitur Flaccus tantam esse dixit innocentiae vim, ut ad tutelam sui non egeat nec armis, nec viribus, quacumque iter fecerit;

Integer vitae sceleris atque purus,
Non eget Mauri jaculis, nec arcu,
Nec venenatis gravida sagittis,
   Fusce, pharetra:
Sive per Syrtes iter aestuosas,
Sive facturus per inhospitalem
Caucasum, vel quae loca fabulosus
   Lambit Hydaspes.
Non potest ergo fieri, quin hominem justum inter [Col. 0606C] discrimina tempestatum atque bellorum coelestis tutela [Col. 0607A] custodiat; ac non, etiamsi cum parricidis et nocentibus naviget, aut malis quoque parcatur, ut una justa et innocens anima liberetur aut certe pereuntibus caeteris sola servetur. Sed concedamus posse fieri, quod proponit philosophus; quid ergo justus faciet, si nactus fuerit aut in equo saucium, aut in tabula naufragum? [Col. 0607A] [4Kb] Non invitus confiteor, morietur potius, quam occidet. Nec ideo tamen justitia, quod est singulare hominis bonum, stultitiae nomen accipiet. Quid enim melius, quid carius esse homini debet, quam innocentia? quae utique tanto perfectior sit necesse est, quanto illam perduxeris ad extremum, morique malueris, ne quid de innocentiae ratione minuatur. Stultitia est, inquit, alienae animae parcere cum pernicie suae. Num etiam [Col. 0607B] pro amicitia perire, stultum judicabis?

Quid ergo illi familiares Pythagoraei laudantur a vobis, quorum alter se tyranno vadem mortis pro altero dedit, alter ad praestitutum tempus, cum jam sponsor ejus duceretur, praesentiam sui fecit, eumque interventu suo liberavit? quorum virtus in tanta gloria non haberetur, quod alter pro amico, alter etiam pro fide mori voluit, si stulti putarentur. Denique ob hanc ipsam virtutem tyrannus his gratiam retulit, utrumque servando, et hominis crudelissimi natura mutata est. Quin etiam deprecatus esse dicitur, ut se tertium in amicitiam reciperent, non utique tanquam stultos, sed tanquam bonos et sapientes viros. Itaque non video, quare cum pro amicitia et fide mori, summa gloria computetur, non etiam [Col. 0607C] pro innocentia perire, sit homini gloriosum. Ergo stultissimi sunt, qui nobis crimini dant, mori velle pro Deo, cum ipsi eum, qui pro homine mori voluit, in coelum summis laudibus tollant. Denique ut concludam disputationem, non posse eumdem justum esse, ac stultum, eumdem sapientem, et injustum, docet ipsa ratio. Qui enim stultus est, quid sit justum [Col. 0608A] ac bonum nescit; et ideo semper peccat. Ducitur enim quasi captivus a vitiis; nec resistere ullo modo potest, quia caret virtute, quam nescit. Justus autem ab omni peccato se abstinet, quod aliter facere non potest, quam si habeat recti pravique notitiam.

Rectum autem discernere a pravo quis potest, nisi sapiens? Ita fit, ut numquam possit esse justus, qui stultus est, neque sapiens, qui fuerit injustus. Quod si est verissimum, manifestum est eum, qui aut naufrago tabulam, aut equum saucio non ademerit, stultum non esse; quia haec facere peccatum est, a quo se sapiens abstinet. Videri tamen et ipse confiteor, per hominum errorem ignorantium cujusque rei proprietatem. Itaque omnis haec quaestio non tam argumentis, [Col. 0608B] quam definitione dissolvitur. Stultitia igitur est in factis dictisque, per ignorantiam recti ac boni, erratio. Ergo stultus non est, qui ne sibi quidem parcit, dum ne noceat alteri, quod est malum. Quod quidem nobis et ratio, et veritas ipsa praescribit. In omnibus enim videmus animalibus, quia sapientia carent, conciliatricem sui esse naturam. Nocent igitur aliis, ut sibi prosint; nesciunt enim quia malum est, nocere. Homo vero, qui scientiam boni ac mali habet, abstinet se a nocendo, etiam cum incommodo suo, quod animal irrationale facere non potest; et ideo inter summas hominis virtutes innocentia numeratur. Quibus rebus apparet sapientissimum esse, qui mavult perire ne noceat; ut id officium, quo a mutis discernitur, servet. Nam qui vendentis errorem [Col. 0608C] non redarguit, ut aurum parvo emat, aut qui non profitetur fugitivum servum, vel pestilentem se domum vendere, lucro et commodo suo consulens, non est ille sapiens, ut Carneades videri volebat, sed callidus et astutus. Calliditas autem et astutia in mutis quoque animalibus sunt, vel cum insidiantur aliis et dolo capiunt ut devorent, vel cum insidias aliorum [Col. 0609A] vario genere deludunt. Sapientia vero in hominem solum cadit. Sapientia est enim intelligentia vel ad bonum rectumque faciendum, vel ad abstinentiam [Col. 0609A] [3Kb] dictorum factorumque improborum. Lucro autem nunquam sapiens studet, quia bona haec terrena contemnit; nec quemquam falli patitur, quia boni viri officium est, errores hominum corrigere, eosque in viam reducere. Siquidem socialis est hominis ac benefica natura, quo solo cognationem cum Deo habet.



CAPUT XIX. De virtute, et Christianorum cruciatibus; ac de jure patris et domini.

[Col. 0609B] Sed nimirum haec causa efficit, ut stultus esse videatur, qui egere aut mori malit, quam noceat, vel eripiat aliquid alteri, quod hominem morte deleri putant. Ex qua persuasione omnes tum vulgi, tum etiam philosophorum nascuntur errores. Si enim post mortem nihil sumus, profecto stultissimi est hominis non huic vitae consulere, ut sit quam diutina et commodis omnibus plena. Quod qui faciet, a justitiae regula discedat necesse est. Si autem superest homini vita melior et longior, quod et philosophorum magnorum argumentis, et vatum responsis, et prophetarum divinis vocibus discimus; hanc praesentem cum suis bonis contemnere, sapientis est, cujus omnis jactura immortalitate pensatur. Apud Ciceronem idem ille justitiae defensor Laelius. »Vult, inquit, plane virtus [Col. 0609C] honorem; nec est virtutis ulla alia merces.« Est plane, et quidem virtute dignissima, quam tu, Laeli, nunquam poteras suspicari; nihil enim divinarum noveras litterarum. Quam tamen illa, inquit, accipit facile, exigit non acerbe. Erras vehementer, si putas ab homine praemium solvi posse virtuti, cum ipse alio loco verissime dixeris: »Huic tu viro quas divitias [Col. 0610A] objicies? quae imperia? quae regna? qui ista putat humana, sua bona divina judicat?« Quis ergo te sapientem, Laeli, putet, cum ipse tibi loquare contraria? et paulo post virtuti adimas, quae dedisti? Sed videlicet ignorantia veri facit incertam labantemque sententiam.

Deinde quid adjungis? »Sed si aut ingrati universi, aut invidi multi, aut inimici potentes suis virtutem praemiis spoliant.« O quam fragilem, quam inanem virtutem induxisti, si spoliari praemio suo potest! Quae si bona sua divina judicat, ut aiebas, qui possunt existere tam ingrati, tam invidi, tam potentes, qui virtutem spoliare valeant iis bonis, quae fuerint in eam collata divinitus? »Nae illa se, inquit, multis solatiis oblectat; maximeque suo decore seipsa [Col. 0610B] sustentat.« Quibus solatiis? quo decore? cum in crimen saepe veniat, et in poenam decor ille vertatur. Quid enim, si ut Furius dicebat, »rapiatur, vexetur, exterminetur; egeat, auferantur ei manus, effodiantur oculi, damnetur, vinciatur, uratur, miseris etiam modis necetur,« perdetne suum praemium virtus? An potius peribit ipsa? Minime. Sed et mercedem suam Deo judice accipiet, et vivet, et semper vigebit. Quae si tollas, nihil potest in vita hominum tam inutile, tam stultum videri esse, quam virtus; cujus naturalis bonitas et honestas docere nos potest, animam non esse mortalem, divinumque illi a Deo praemium constitutum. Sed idcirco virtutem ipsam Deus sub persona stultitiae voluit esse celatam, ut mysterium veritatis ac religionis suae esset arcanum; ut has religiones, [Col. 0610C] sapientiamque terrenam extollentem se altius, sibique multum placentem, vanitatis errorisque damnaret; ut proposita denique difficultate, angustissimus trames ad immortalitatis praemium sublime perduceret.

Docui, ut opinor, cur populus noster apud stultos stultus habeatur. Nam cruciari atque interfici malle, quam [Col. 0611A] thura tribus digitis comprehensa in focum jactare, [Col. 0611A] [4Kb] tam ineptum videtur, quam in periculo vitae, alterius animam magis curare quam suam. Nesciunt enim quantum sit nefas adorare aliud praeterquam Deum, qui condidit coelum atque terram; qui humanum genus finxit, inspiravit, luce donavit. Quod si servorum nequissimus habetur, qui dominum suum fuga deserit, isque verberibus, et vinculis, et ergastulo, et cruce, et omni malo dignissimus judicatur; et si filius eodem modo perditus atque impius existimatur qui patrem suum derelinquit, ne illi obsequatur, ob eamque causam dignus putatur, qui sit exhaeres, et cujus nomen in perpetuum de familia deleatur: quanto magis qui Deum deserit, in quem duo vocabula domini et patris aeque veneranda conveniunt? Nam [Col. 0611B] ille, qui servum pretio comparat, quid in eum beneficii confert, praeter alimenta, quae illi utilitatis suae gratia subministrat? Et qui filium generat, non habet in potestate ut concipiatur, ut nascatur, ut vivat. Unde apparet non esse illum patrem, sed tantummodo generandi ministrum. Quibus ergo suppliciis dignus est desertor ejus, qui et dominus verus, et pater est, nisi quae Deus ipse constituit? qui spiritibus injustis aeternum paravit ignem; quod ipse per vates suos impiis ac rebellibus comminatur.



CAPUT XX. De vanitate et sceleribus impiarum religionum, et Christianorum cruciatibus.

[Col. 0611C] Discant igitur, et suarum et alienarum interfectores animarum, quam inexpiabile facinus admittant: primum, quod seipsos jugulant perditissimis daemonibus serviendo, quos Deus in aeterna supplicia [Col. 0612A] damnavit: deinde, quod nec ab aliis Deum coli patiuntur, sed avertere homines ad mortifera sacra contendunt; nitunturque summa diligentia, ne qua sit anima incolumis in terra, quae salvo statu suo spectet in coelum. Quid aliud dicam quam miseros, qui praedonum suorum instigationibus parent, quos deos esse opinantur? quorum neque conditionem, neque originem, neque nomina, neque rationem sciunt: sed inhaerentes persuasioni vulgari, libenter errant, et stultitiae suae favent. A quibus si persuasionis ejus rationem requiras, nullam possint reddere: sed ad majorum judicia confugiant, quod illi sapientes fuerint, illi probaverint, illi scierint, quid esset optimum; seque ipsos sensibus spoliant, ratione abdicant, dum alienis erroribus credunt. Sic impliciti rerum omnium ignorantia, nec [Col. 0612B] se, nec deos suos norunt. Atque utinam soli errare, soli desipere vellent! Alios etiam in consortium mali sui rapiunt, quasi habituri solatium de perditione multorum. Sed haec ipsa ignoratio efficit, ut in persequendis sapientibus tam mali sint, fingantque se illis consulere, illos ad bonam mentem velle revocare.

Num igitur hoc sermone, aut aliqua ratione reddita facere nituntur? Minime; sed vi atque tormentis. O mira, et caeca dementia! In iis putatur mala mens esse, qui fidem servare conantur; in carnificibus autem bona. In iisne mala mens est, qui contra jus humanitatis, contra fas omne lacerantur? an potius in iis qui ea faciunt in corporibus innocentum, quae nec saevissimi latrones, nec iratissimi hostes, nec [Col. 0612C] immanissimi barbari aliquando fecerunt? Adeone etiam sibi mentiuntur, ut vicissim boni ac mali nomina transferant et immutent? Quid ergo non diem, noctem vocant? solem, tenebras? Alioquin eadem [Col. 0613A] impudentia est, [Col. 0613A] [6Kb] bonis malorum nomen imponere; sapientibus, stultorum; justis, impiorum: quinimo, si qua illis fiducia est, vel in philosophia, vel in eloquentia, arment se, ac refellant haec nostra, si possunt: congrediantur cominus, et singula quaeque discutiant. Decet eos suscipere defensionem deorum suorum, ne, si nostra invaluerint (ut quotidie invalescunt), cum delubris ac ludibriis suis deserantur. Et quoniam vi nihil possunt (augetur enim religio Dei, quanto magis premitur) ratione potius et hortamentis agant.

Procedant in medium pontifices, seu minores, seu maximi; flamines, augures, item reges sacrificuli, quique sunt sacerdotes et antistites religionum. Convocent nos ad concionem: cohortentur ad suscipiendos [Col. 0613B] cultus deorum; persuadeant multos esse quorum numine ac providentia regantur omnia: ostendant origines et initia sacrorum ac deorum, quomodo sint mortalibus tradita; qui fons, quae ratio sit, explicent; proferant, quae merces in cultu, quae poena in contemptu maneat, quare ab hominibus coli se velint, quid illis, si beati sunt, humana pietas conferat. Quae omnia non asseveratione propria (nec enim valet quidquam mortalis hominis auctoritas), sed divinis [Col. 0614A] aliquibus testimoniis confirment; sicuti nos facimus. Non est opus vi et injuria, quia religio cogi non potest: verbis potius quam verberibus res agenda est, ut sit voluntas. Distringant aciem ingeniorum suorum: si ratio eorum vera est, afferatur. Parati sumus audire, si doceant: tacentibus certe nihil credimus; sicut ne saevientibus quidem cedimus. Imitentur nos, et rationem rei totius exponant. Nos enim non illicimus, ut ipsi objectant: sed docemus, probamus, ostendimus. Itaque nemo a nobis retinetur invitus; inutilis est enim Deo, qui devotione ac fide caret. Et tamen nemo discedit, ipsa veritate retinente. Doceant isti hoc modo, si qua illis fiducia veritatis est, loquantur: hiscant, audeant (inquam) disputare nobiscum aliquid ejusmodi; jam profecto [Col. 0614B] ab aniculis quas contemnunt, et a pueris nostratibus error illorum ac stultitia ridebitur. Cum enim sint peritisssimi, deorumque progeniem, et res gestas, et imperia, et interitus et sepulchra de libris noverint; ipsosque ritus, quibus sunt initiati, vel ex rebus gestis hominum, vel ex casibus, vel etiam ex mortibus natos sciant: incredibilis dementia est, deos putare, quos fuisse mortales negare non audeant; vel si tam impudentes fuerint ut negent, suae illos ac [Col. 0615A] suorum litterae coarguant, [Col. 0615A] [6Kb] ipsa denique illos sacrorum initia convincant. Sciant igitur vel ex hoc ipso, quantum intersit inter verum et falsum, quando ipsi, cum sint eloquentes, persuadere non possunt; imperiti ac rudes possunt, quia res ipsa et veritas loquitur.

Quid ergo saeviunt? ut stultitiam suam, dum minuere volunt, augeant. Longe diversa sunt carnificina et pietas; nec potest aut veritas cum vi, aut justitia cum crudelitate conjungi. Sed merito non audent de rebus quidquam docere divinis, ne et a nostris derideantur, et a suis deserantur. Nam fere vulgus, cui simplex incorruptumque judicium est, si mysteria illa cognoscat in memoriam mortuorum constituta, damnabit; aliudque verius, quod colat, quaeret.

Hinc fida silentia sacris
[Col. 0615B] instituta sunt ab hominibus callidis, ut nesciat populus quid colat. Cum autem nos in eorum doctrinis versemur, cur nobis aut non credunt, qui utrumque novimus; aut invident, quia falsis vera praetulimus? Sed defendenda sunt, inquiunt, suscepta publice sacra. O quam honesta voluntate miseri errant! Sentiunt enim, nihil esse in rebus humanis religione praestantius, eamque summa vi oportere defendi: sed ut in ipsa religione, sic in defensionis genere falluntur. [Col. 0616A] Defendenda enim religio est, non occidendo, sed moriendo; non saevitia, sed patientia; non scelere, sed fide: illa enim malorum sunt, haec bonorum. Et necesse est, bonum in religione versari, non malum. Nam si sanguine, si tormentis, si malo religionem defendere velis, jam non defendetur illa, sed polluetur, atque violabitur. Nihil est enim tam voluntarium, quam religio, in qua si animus sacrificantis aversus est, jam sublata, jam nulla est. Recta igitur ratio est, ut religionem patientia vel morte defendas: in qua fides conservata, et ipsi Deo grata est, et religioni addit auctoritatem. Nam si is, qui in hac terrestri militia regi suo fidem servat in aliquo egregio facinore, si postea vixerit, acceptior fit et charior, si perierit, summam consequitur gloriam, quod pro duce suo [Col. 0616B] mortem occubuerit: quanto magis imperatori omnium Deo fides servanda est, qui non tantum viventibus, sed etiam mortuis praemium potest virtutis exsolvere? Igitur Dei cultus, quoniam militia coelestis est, devotionem maximam fidemque desiderat. Quomodo enim Deus aut amabit colentem, si ipse non ametur ab eo; aut quomodo praestabit precanti quidquid oraverit, cum ad precandum neque ex animo, neque observanter accedat? Isti autem, cum ad sacrificandum [Col. 0617A] veniunt, nihil intimum, nihil proprium diis suis offerunt; non integritatem mentis, non reverentiam, non timorem. Peractis itaque sacrificiis inanibus, omnem religionem in templo, et cum templo, [Col. 0617A] [5Kb] sicut invenerant, relinquunt; nihilque secum ex ea neque afferunt, neque referunt. Inde est, quod ejusmodi religiones neque bonos facere possunt, neque firmae atque immutabiles esse.

Traducuntur itaque ab his homines facile, quia nihil ibi ad vitam, nihil ad sapientiam, nihil ad fidem discitur. Quae est enim superstitio illorum deorum? quae vis? quae disciplina? quae origo? quae ratio? quod fundamentum? quae substantia? quo tendit? aut quid pollicetur, ut ab homine possit fideliter servari, fortiterque defendi? In qua nihil aliud video, quam ritum [Col. 0617B] ad solos digitos pertinentem. Nostra vero religio eo firma est, et solida, et immutabilis, quia justitiam docet, quia nobiscum semper est, quia tota in animo colentis est, quia mentem ipsam pro sacrificio habet. Illic nihil exigitur aliud, quam sanguis pecudum, et fumus, et inepta libatio: hic, bona mens, purum pectus, innocens vita. Illuc veniunt sine delectu adulterae impudicae, lenae procaces, obscoenae meretrices; veniunt gladiatores, latrones, fures, venefici, et precantur nihil aliud, quam ut scelera impune committant. Quid enim latro sacrificans, aut gladiator roget, nisi ut occidant? Quid venenarius, nisi ut fallat? Quid meretrix, nisi ut plurimum peccet? [Col. 0618A] Quid adultera, nisi ut mortem viri optet, aut ut sua impudicitia celetur? Quid lena, nisi ut multos bonis exuat? Quid fur, nisi ut plura compilet? Hic vero etiam levi communique peccato locus est nullus. Et si quis ad sacrificium non integra conscientia venerit, audit quae illi Deus comminetur, ille qui latebras cordis videt, qui peccatis semper infestus est, qui exigit justitiam, qui fidem poscit. Quis hic malae menti, aut malae preci locus est? At illi infelices, nec ex sceleribus suis intelligunt quam malum sit, quod colunt, quandoquidem flagitiis omnibus inquinati, veniunt ad precandum; et se pie sacrificare opinantur, si cutem laverint: tanquam libidines intra pectus inclusas ulli amnes abluant, aut ulla maria purificent. Quanto satius est mentem potius eluere, [Col. 0618B] quae malis cupiditatibus sordidatur; et uno virtutis ac fidei lavacro universa vitia depellere? Quod qui fecerit, quamlibet inquinatum ac sordidum corpus gerat, satis purus est.



CAPUT XXI. De cultu deorum et Dei veri; atque de bestiis quas coluerunt Aegyptii.

Isti autem, quia nesciunt, vel quid, vel quomodo sit colendum, caeci et imprudentes in contrarium cadunt. Adorant itaque hostes suos: latrones et interfectores suos victimis placant; et animas suas cum thure ipso cremandas aris detestabilibus imponunt. Irascuntur [Col. 0619A] etiam miseri, quod non similes [Col. 0619A] [18Kb] alii pereant, incredibili mentium caecitate. Quid enim videant, qui solem non vident? Quasi vero si dii essent, indigerent hominum auxilio, adversus contemptores suos. Quid ergo nobis irascuntur, si illi nihil possunt? nisi, quod ipsi deos suos destruunt, de quorum potestate diffidunt, magis irreligiosi quam qui omnino non colunt. Cicero in suis Legibus, cum caste ad sacrificia praeciperet accedere, »Pietatem, inquit, adhibento; opes amovento: qui secus facit, Deus ipse vindex erit. »Recte hoc quidem. Neque enim fas est desperare de Deo, quem ideo colas, quia potentem putes. Nam quomodo vindicare injuriam colentis se potest, si suam non potest? Libet igitur, ex his quaerere, cui potissimum praestare se putent, cogendo invitos [Col. 0619B] ad sacrificium. Ipsisne, quos cogunt? at non est beneficium, quod ingeritur recusanti. Sed consulendum est etiam nolentibus, quando quid sit bonum, nesciunt. Cur ergo tam crudeliter vexant, cruciant, debilitant, si salvos volunt? aut unde pietas tam impia, ut eos miseris modis aut perdant, aut inutiles faciant, quibus velint esse consultum? An vero diis praestant? at non est sacrificium, quod exprimitur [Col. 0620A] invito. Nisi enim sponte atque ex animo fiat, execratio est; cum homines proscriptione, injuriis, carcere, tormentis adacti faciunt. Si dii sunt isti, qui sic coluntur, vel propter hoc solum colendi non sunt, quod sic coli volunt; digni scilicet detestatione hominum, quibus cum lacrymis, cum gemitu, cum sanguine de membris omnibus fluente libatur.

At nos contra non expetimus, ut Deum nostrum, qui est omnium, velit, nolit, colat aliquis invitus; nec, si non coluerit, irascimur. Confidimus enim majestati ejus, qui tam contemptum sui possit ulcisci, quam etiam servorum suorum labores et injurias. Et ideo cum tam nefanda perpetimur, ne verbo quidem reluctamur: sed Deo remittimus ultionem; non ut ii faciunt, qui defensores deorum suorum videri [Col. 0620B] volunt, et saeviunt efferate adversus non colentes. Ex quo intelligi datur, quam non sit bonum deos colere; quoniam bono potius adducendi homines ad bonum fuerant, non malo. Sed quia illud malum est, etiam officium ejus bono caret. At enim puniendi sunt qui destruunt religiones. Num pejus nos destruimus, quam natio Aegyptiorum, qui turpissimas bestiarum ac pecudum figuras colunt, [Col. 0620D] [90Kb] [Col. 0621A] quaedam etiam pudenda dictu tanquam deos adorant? Num pejus quam iidem ipsi? qui, cum deos colere se dicant, tamen eos publice turpiterque derident; de quibus etiam mimos agi cum risu et voluptate patiuntur. Qualis haec religio aut quanta majestas putanda, quae adoratur in templis, illuditur in theatris? Et qui haec fecerint non poenas violati numinis pendunt, sed honorati etiam laudatique discedunt. Num [Col. 0622A] pejus nos destruimus, quam quidam philosophi, qui omnino nullos deos esse aiunt: sed omnia sua sponte esse nata, omnia fortuitu fieri quae geruntur? Num pejus quam Epicurei, qui esse quidem deos, sed curare quidquam negant; neque irasci eos, neque gratia commoveri? Quibus dictis utique persuadent, colendos omnino non esse; siquidem nec colentes respiciunt, neque non colentibus irascuntur. Praeterea [Col. 0623A] cum contra metus [Col. 0633A] [4Kb] disserunt, nihil aliud efficere conantur, quam ut nemo deos timeat. Et haec tamen ab hominibus et audiuntur libenter, et disseruntur impune.



CAPUT XXII. De furore daemonum in Christianos, et errore infidelium.

Non ergo ideo adversus nos insaniunt, quia dii non coluntur a nobis: sed quia veritas penes nos est, quae (ut est verissime dictum) odium parit. Quid igitur existimabimus, nisi nescire illos quid patiantur? Pergitur enim caeco et irrationabili furore; quem nos videmus, illi nesciunt. Non enim ipsi homines persequuntur, qui causam cur irascantur innocentibus non [Col. 0623B] habent: sed illi spiritus contaminati ac perditi, quibus veritas et nota est, et invisa, insinuant se mentibus eorum, et instigant nescios in furorem. Hi enim quamdiu pax est in populo Dei, fugitant justos, et pavent; et cum corpora hominum occupant, animasque divexant, adjurantur ab his, et nomine Dei veri fugantur. Quo audito tremunt, exclamant, et uri se verberarique testantur; et interroganti, qui sint quando venerint, quomodo in hominem irrepserint, confitentur. Sic extorti et excruciati virtute divini nominis, exsolantur. Propter haec verbera et minas, sanctos et justos viros semper oderunt. Et quia per se nocere his nihil possunt, publicis eos odiis persequuntur, quos sibi graves sentiunt; exercentque saevitiam quam violentissime possunt, ut aut eorum [Col. 0623C] fidem minuant per dolorem, aut, si id efficere non [Col. 0624A] quiverint, auferant omnino de terra, ne sint qui possint eorum nequitiam coercere. Non me fugit quid responderi e contrario possit. Cur ergo Deus ille singularis, ille magnus, quem rerum potentem, quem dominum omnium confiteris, haec fieri patitur; nec cultores suos aut vindicat, aut tuetur? Cur denique qui eum non colunt, et opulenti, et potentes, et beati sunt, et honoribus regnoque potiuntur; eosque ipsos ditioni suae ac potestati subjectos habent?

Reddenda et hujus rei ratio est, ne quid remaneat erroris. Nam in primis haec causa est cur existimetur religio Dei vim non habere, quod inducuntur homines specie terrenorum ac praesentium bonorum, quae ad curam mentis nullo modo pertinent: quibus quia carere justos vident, et affluere injustos, et Dei cultum [Col. 0624B] inanem arbitrantur, in quo inesse illa non cernunt, et deorum ritus aestimant veros, quoniam cultores eorum, et divitiis, et honoribus, et regnis fruantur. Verum ii qui sunt in hac existimatione, non perspiciunt altius vim rationemque hominis; quae tota non in corpore, sed in mente est. Nihil enim vident amplius, quam videtur, corpus scilicet; quod, quia oculis manuque tractabile est, imbecillum, fragile, mortale est; cujus sunt illa omnia bona, quae cupiditati, ac miraculo sunt, opes, honores, imperia, quoniam corpori afferunt voluptates; et ideo tam caduca sunt quam corpus ipsum. Animus vero, in quo solo est homo, quoniam subjectus oculis non est, nec bona ejus inspici possunt, quae in sola virtute sunt posita; et ideo tam stabilis, et constans, et perpetuus sit necesse [Col. 0624C] est, sicut ipsa virtus, in qua est animi bonum.



[Col. 0625A] CAPUT XXIII. De justitia et patientia Christianorum.

Longum est universas virtutis species [Col. 0625A] [6Kb] promere, ut de singulis doceam quam necesse sit sapientem ac justum virum longe ab illis bonis abhorrere; quibus quia fruuntur injusti, deorum cultus veri et efficaces esse creduntur. Quod ad praesentem pertinet quaestionem, satis est si ex una virtute id probemus quod intendimus. Nempe magna et praecipua virtus est patientia, quam pariter et vulgi voces publicae, et philosophi, et oratores summis laudibus celebrant. Quod si negari non potest quin summa sit virtus, necesse est justum et sapientem virum in potestate [Col. 0625B] esse hominis injusti, ut capiat patientiam. Patientia est enim malorum quae aut inferuntur, aut accidunt, cum aequanimitate perlatio. Ergo justus ac sapiens, quia virtutem capit, habet in se patientiam; qua carebit omnino, si nihil patietur adversi. Contra, qui in rebus prosperis agit, impatiens est, et virtute maxima caret. Impatientem dico, quia nihil patitur. Innocentiam quoque servare non potest, quae et ipsa justo et sapienti viro propria virtus est. Sed et nocet saepe, et concupiscit aliena, et rapit, quae cupierit, per injuriam; quia virtutis expers, vitio peccatoque subjectus est, et fragilitatis oblitus, animo insolenter elato tumet.

Inde injusti, ac Deum nescientes, et divitiis, et [Col. 0625C] potentia, et honoribus florent. Haec enim cuncta injustitiae [Col. 0626A] praemia sunt; quia et perpetua esse non possunt, et per cupiditatem violentiamque quaeruntur. Justus vero ac sapiens, quia illa omnia humana (ut est a Laelio dictum) sua bona, divina judicat, nec alienum quidquam concupiscit, ne quem contra jus humanitatis laedat omnino, nec ullam potentiam honoremve desiderat, ne cui faciat injuriam. Scit enim cunctos ab eodem Deo, et eadem conditione generatos, jure fraternitatis esse conjunctos. Sed et suo contentus, et parvo, quia fragilitatis suae memor, non amplius quaerit, quam unde vitam sustentet; et ex eo ipso, quod habuerit, impertit etiam non habenti, quia pius est: pietas autem summa virtus est. Eo accedit, quod voluptates caducas vitiosasque contemnit, quarum causa opes [Col. 0626B] appetuntur; quoniam continens est, ac libidinum victor. Idem nihil tumoris atque insolentiae gerens, non extollit se altius, nec erigit superbum caput: sed placidus, et concors et comis, et planus est, quia conditionem suam novit. Cum ergo injuriam nulli faciat, nec aliena cupiat, nec sua quoque, si vi auferantur, defendat: cum sciat etiam illatam injuriam moderate ferre, quia virtute praeditus est: necesse est justum hominem subjectum esse injusto, et contumeliis affici ab insipiente sapientem, ut et ille peccet, quia injustus est, et hic in servitutem abeat, quia justus est.

Si quis autem volet scire plenius, cur malos et injustos Deus potentes, beatos et divites fieri sinat; [Col. 0626C] pios contra, humiles, miseros, inopes esse patiatur: [Col. 0627A] sumat eum Senecae librum cui titulus est: Quare bonis viris [Col. 0627A] [5Kb] multa mala accidant, cum sit providentia; in quo ille multa, non plane imperitia saeculari, sed sapienter ac pene divinitus elocutus est. »Deus, inquit, homines pro liberis habet: sed corruptos et vitiosos luxuriose ac delicate patitur vivere, quia non putat emendatione sua dignos. Bonos autem, quos diligit, castigat saepius, et assiduis laboribus ad usum virtutis exercet; nec eos caducis ac mortalibus bonis corrumpi ac depravari sinit.« Unde nemini mirum debet videri, si pro nostris saepe delictis castigamur a Deo. Imo vero, cum vexamur ac premimur, tum maxime gratias agimus indulgentissimo patri; quod corruptelam nostram non patitur longius procedere, sed plagis ac verberibus emendat. Ex quo intelligimus [Col. 0627B] esse nos Deo curae; quoniam, cum peccamus, irascitur. Nam cum posset populo suo, et opes, et regna largiri, sicut dederat ante Judaeis, quorum nos successores ac posteri sumus; idcirco enim voluit sub aliena ditione atque imperio degere, ne rerum prosperarum felicitate corruptus, in luxuriam laberetur, ac Dei praecepta contemneret, sicut illi majores nostri, qui saepe terrenis ac fragilibus his bonis enervati, aberrarunt a disciplina, et legis vincula [Col. 0628A] ruperunt. Providit ergo, quatenus cultoribus suis praestaret quietem, si mandata servassent, et tamen eos emendaret, si praeceptis non obtemperassent. Itaque ne tam corrumperentur otio, quam patres eorum licentia, premi eos voluit ab iis, in quorum manibus eos collocavit, ut et labantes confirmet, et corruptos ad fortitudinem reparet, et fidos experiatur ac tentet. Quomodo enim potest imperator militum suorum probare virtutem, nisi habuerit hostem? Et illi tamen adversarius exurgit invito, et quia mortalis est, et vinci potest. Deo autem quia repugnari non potest, ipse adversarios nomini suo excitat, non qui contra ipsum Deum pugnent, sed contra milites ejus, ut devotionem ac fidem suorum vel probet, vel corroboret, donec pressurae verberibus [Col. 0628B] diffluentem colligat disciplinam.

Est et alia causa cur adversum nos persecutiones fieri sinat, ut Dei populus augeatur. Nec est difficile monstrare cur aut quomodo id fiat. Primum, fugantur a deorum cultibus plurimi, odio crudelitatis. Qui enim talia sacrificia non horreant? Deinde placet quibusdam virtus ac fides ipsa. Nonnulli suspicantur, deorum cultum non sine causa malum putari a tam multis hominibus, ut emori malint quam id facere, [Col. 0629A] quod alii faciunt, ut vivant. Aliquis cupit scire [Col. 0629A] [4Kb] quodnam sit illud bonum, quod ad mortem usque defenditur; quod omnibus, quae in hac vita jucunda sunt et chara, praefertur; a quo, nec bonorum, nec lucis amissio, nec dolor corporis, nec viscerum cruciamenta deterrent. Valent haec plurimum. Sed illae maxime causae nostrorum numerum semper auxerunt. Audit circumstans populus inter ipsa tormenta dicentes, non sacrificare se lapidibus humana manu factis, sed Deo vivo, qui sit in coelo. Multi hoc verum esse intelligunt, et in pectus admittunt. Deinde, ut fieri solet in rebus incertis, dum inter se invicem quaerunt, quae sit hujus perseverantiae causa, multa quae ad religionem pertinent, divulgata ac per rumorem vicissim aucupata discuntur, quae quia bona sunt, [Col. 0629B] placeant necesse est. Praeterea, ultio consecuta, sicut semper accidit, ad credendum vehementer impellit. Ne haec quidem levis causa est, quod immundi daemonum spiritus, accepta licentia, multorum se corporibus immergunt; quibus postea ejectis, omnes qui resanati fuerint, adhaereant religioni, cujus potentiam senserunt. Hae tot causae in unum collatae magnam Deo multitudinem mirabiliter acquirunt.



[Col. 0630A] CAPUT XXIV. De ultione divina in Christianorum tortores.

Quidquid ergo adversum nos mali principes moliuntur, fieri ipse permittit. Et tamen injustissimi persecutores, quibus Dei nomen contumeliae ac ludibrio fuit, non se putent impune laturos, quia indignationis adversus nos ejus quasi ministri fuerunt. Punientur enim judicio Dei, qui, accepta potestate, supra humanum modum fuerint abusi, et insultaverint etiam Deo superbius, ejusque nomen aeternum vestigiis suis subjecerint impie nefarieque calcandum. Propterea vindicaturum se in eos celeriter pollicetur, et exterminaturum bestias malas de terra. Sed idem, quamvis populi sui vexationes et hic in praesenti soleat vindicare; tamen jubet nos expectare patienter illum coelestis judicii [Col. 0630B] diem, quo ipse pro suis quemque meritis aut honoret, aut puniat. Quapropter non sperent sacrilegae animae contemptos et inultos fore, quos sic obterunt. Veniet, veniet rabiosis et voracibus lupis merces sua, qui justas et simplices animas, nullis facinoribus admissis, excruciaverunt. Nos tantummodo laboremus, ut ab hominibus nihil aliud in nobis, nisi sola justitia puniatur. Demus operam totis viribus, ut mereamur a Deo simul, et ultionem passionis, et praemium.



[LIBER SEXTUS LACTANTII.]




[Col. 0629]
ANALYSIS LIBRI SEXTI, DE VERO CULTU.

De agnitione Dei dictum est hactenus: docebo nunc, quo ritu, quove sacrificio Deum coli oporteat.

Cultus Dei vel falsus est, vel verus. Falsus est paganorum, qui quidquid aspectu rarum, quidquid opere [Col. 0631A] aut odore pretiosum est, id gratum esse diis suis judicant (Cap. 1).

Itaque mactant iis pingues hostias, quasi esurientibus; profundunt vina, tanquam sitientibus; accendunt lumina, velut in tenebris agentibus.

Verus cultus est in quo mens colentis se ipsam Deo immaculatam victimam sistit: de quo nunc ita agendum ut, manentibus praeceptis philosophorum de probitate, superstruamus praecepta pietatis et justitiae (Cap. 2).

Ut autem cultus, ita via quoque duplex est, per quam humanam vitam progredi necesse est: una quae in coelum ferat, altera quae ad inferos deprimat.

Philosophi alteram virtutum esse voluerunt, alteram vitiorum; et illam quidem primo aditu arduam, in summo vero amoenam; hanc contra primo ingressu amoenam, in reliquo spatio confragosam. Sapienter haec quidem: sed si virtutum formas, sed si virtutum terminos novissent.

Poetae hoc bivium apud inferos esse voluerunt: qui [Col. 0631B] in eo falluntur, quod eas vias mortuis proposuerunt.

Nos igitur rectius duas illas vias coeli et inferorum esse dicimus; quia justis immortalitas, injustis poena aeterna proposita est. Quae et causa est cur has vias longe aliter nos, quam philosophi, explicemus (Cap. 3).

Una igitur virtutis via est, quae fert ad coelum, difficilis et clivosa. In hac posuit justitiam, temperantiam, patientiam, fidem, caeterasque virtutes: sed simul cum his paupertatem, ignominiam, laborem, etc.

Una est et sinistra via, quae ad orcum mittit: cujus figura plana, et patens, et omni genere florum delectabilis esse videtur. In hac opulentia, honor, quies, voluptas, illecebrae omnes sunt positae; sed cum his pariter injustitia, crudelitas, superbia, perfidia, libido, caeteraque vitia.

Illam si quis patienter triverit, corona virtutis, immortalitate nimirum donatur: hac si quis ierit, ad inferos dejicitur. In illa monstrantur temporalia prius mala cum aeternis bonis: in hac temporalia prius bona cum aeternis malis.

Praestat igitur perpetuis bonis mala brevia pensare, [Col. 0631C] quam pro brevibus et caducis bonis mala perpetua sustinere. Laboramus in hoc saeculo, et cum hostibus nostris decertamus, ut postmodum simus in otio: magno labore ea nobis paramus, quae perire rursum possunt. Decertandum igitur est adversus hostem nostrum spiritualem: recusandus labor nullus, quo id acquiramus, quod nullo modo potest amitti; praesertim cum velit Deus nos expeditos in acie semper stare, et hostis noster variis nos artibus captet, pro cujusque natura et moribus saeviens.

Viam porro virtutis quaesiverunt quidem philosophi, non autem invenerunt; quippe qui nec virtutem definire, nec quid sit bonum et malum intelligere potuerunt.

Lucilius virtutem definiit boni et mali scientia; falso, scientia enim non potest esse virtus, quia non est intus in nobis, sed ad nos extrinsecus venit, et potest esse sine virtute, sicut in plurimis philosophorum fuit.

Horatius virtutem fuga vitiorum descripsit: inepte, quod eam contraria terminavit (Cap. 5).

[Col. 0631D] Nescierunt quid sit bonum et malum, quia nec Deum bonorum, nec adversarium humani generis malorum auctorem sciverunt. Et quod consequens est, ad hanc brevem vitam finem bonorum retulerunt; quod patet ex Lucilio, qui virtutem in iis rebus quaerendis statuit, in quarum contemptu vis virtutis apparet, quique virtutem putat fines patriae propagare, quae propagatio cum summa est injustitia conjuncta. Et fatetur Cicero ipse Romanos veri juris, germanaeque justitiae solidam et expressam effigiem nullam tenere (Cap. 6).

Fuerunt quidem sapientes nonnulli habiti et nominati: [Col. 0632A] sed et isti similitudinem duntaxat, speciemque sapientium gesserunt. Ut enim via sapientiae habet aliquid simile stultitiae, ita via vitiorum, cum tota sit stultitia, habet aliquid simile sapientiae, quod arripiunt ii, qui stultitiam publicam intelligunt. Et hae sunt artes diaboli, qui ostensa hominibus specie veri et boni, variis semitis eos ad eamdem mortem ducit (Cap. 7).

Causa cur non invenerint viam veritatis et virtutis philosophi, est, quia eam in terra, ubi apparere non potest, quaesiverunt. Nobis autem lex Dei revelata est, quae perinde ut stellae nautis noctu, nobis praelucet ad viam sapientiae.

Lex illa est recta ratio, naturae congruens, diffusa in omnes, constans, sempiterna: quae vocet ad officium: jubendo, vetando, a fraude deterreat: quemadmodum praeclare Cicero eam depinxit, lib. III de Republica.

Legis hujus capita quaedam sunt primaria, quaedam secundaria. Primaria duo sunt: unum de pietate, alterum de humanitate (Cap. 8).

[Col. 0632B] Pietas est Deum nosse et colere: cujus Dei ignorantia facit, ut diis alienis homo serviat; ut gentis suae leges tanquam verum jus amplectatur, quas non justitia, sed utilitas reperit; utque adeo omnes virtutes Ethnicorum sint instar corporis, quod est sine capite.

Impius igitur est, quisquis Deum non agnoverit; omnesque virtutes ejus in illa mortifera via reperiuntur, quae est tota tenebrarum. Idem insanus est qui dempta spe immortalitatis, quam Deus pollicetur in sua religione versantibus, virtutem propter se expetit, et omnis generis pericula subit.

Contra sapiens est qui Deum novit, et debita pietate prosequitur (Cap. 9).

Humanitatis est virtus, quae nos conjungit cum homine; quae eadem et misericordia dicitur. Haec dignissima homine est; quia ab uno homine omnes orimur, ideoque consanguinei sumus: quia item Deus praecipit, inimicitias per nos nunquam faciendas, semper esse tollendas; denique quia ab uno Deo omnes inspirati et animati sumus.

Contrarium humanitatis adversum est feritas, sive immanitas belluina, quae contra jus humanitatis [Col. 0632C] spoliat, cruciat, occidit, exterminat homines.

Errant igitur philosophi qui misericordiam de homine sustulerunt; primumque sibi ipsi contradicunt, qui societatis humanae communionem docent esse retinendam, et tamen humanitatem ipsam ab homine excludunt. Deinde aut hac de causa sunt homines congregati, ut mutuis auxiliis imbecillitatem suam tuerentur, aut humanitatis ipsius causa. Si prius verum, succurrendum est igitur homini qui egeat auxilio. Sin posterius, homo certe hominem debet agnoscere. Et si fecerunt hoc rudes et feri illi homines, utique expoliti et assueti hominibus facere id multo magis debent (Cap. 10). Qui hoc non facit, hominis se appellatione dispoliat. Praeterea si in iis casibus, qui periculum vitae homini afferunt, succurrere humanitatis esse concedunt, nulla causa est cur si homo esuriat, sitiat, algeat, succurrendum esse non putent.

Errat et Cicero qui in libris suis Officialibus suadet non esse omnino largiendum; refraenansque [Col. 0632D] homines ab humanitate monet, ut rem familiarem diligenter custodiant, malintque arcam quam justitiam conservare.

Errat idem in eo, quod hominibus IDONEIS de re familiari impertiendum scribit; quia humanitatis officia utilitate metitur: cum non idoneis, hoc est iis qui gratiam referre possint, sed iis, qui non sunt idonei, sit largiendum. Contradicit etiam sibi ipse, qui pluribus locis clamat, virtutem non esse mercenariam; et promptum est hinc colligere, si virtus propter se expetenda est, non esse justitiam nostro commodo, sed suo pretio aestimandam. Taceo, quod isti, quia neque naturam retinent, neque praemium [Col. 0633A] in eo quod fit, sciunt, dum perdere timent, perdunt, dum vel patrimonia sua effundunt, vel opes exhibendis muneribus impendunt, vel publicis operibus extructis memoriam nomini suo quaerunt, vel denique tribulibus suis aut clientibus largiuntur (Cap. 11).

Humanitatis surculi sunt: hospitalitas, captivorum redemptio, viduarum defensio, aegrotorum cura, peregrinorum et pauperum sepultura.

Hospitalitas praecipua virtus est, quam Deus praecepit: sed de qua rursus erravit Cicero, qui voluit domos nostras hospitibus illustribus patere. Atqui humilibus et abjectis patere domus nostrae debent.

Captivorum redemptio proprium etiam justorum opus est, largitioni munerum longe anteponendum.

Pupillorum et viduarum defensio divina lege universis demandata est.

Aegros qui curat, fovetque, hic vivam hostiam Deo acquirit, et quod alteri dat ad tempus, ipse a Deo accipiet in aeternum.

[Col. 0633B] Maximum etiam pietatis officium est peregrinorum et pauperum sepultura. Quod Philosophi prorsus non attigerunt.

Quaeritur hic, an omnia in egenos conferenda?

Respon. Bonum non timere paupertatem, et qui apud Deum dives est, pauperem esse nunquam posse. Deinde pro virili parte quemque operari debere justitiam, ut quantum divitiis inter caeteros, tantum opere praecellat (Cap. 12).

Liberalitas igitur exercenda est, quia peccata largitione tolluntur, nemoque sine delicto esse potest, quamdiu indumento carnis oneratus est (Cap. 13).

Liquet hinc, longe abfuisse ab humano bono philosophos stoicos, qui hanc virtutem, misericordiam dico, pro vitio semper habuerunt: et tollendo vitia, virtutes ipsas sustulerunt, et eodem tandem reciderunt per imprudentiam, quo peripatetici perveniunt ratione; vitia, quia tolli non possunt, esse moderanda (Cap. 14 et 15).

[Col. 0633C] Quanquam et peripatetici ipsi errarint, qui vitia esse concesserunt: sed ea mediocriter temperarunt; quia et mediocribus vitiis carendum est, et monstrandum est, non ipsos affectus, sed eorum causas esse moderandas (Cap. 16).

[Col. 0634A] Metus et cupiditas si projiciantur in terram, vitia fiunt; virtutes autem, si ad divina referantur. Non igitur evellendi hi affectus, ut stoïci, neque temperandi sunt, ut peripatetici volunt; sed in veram viam dirigendi (Cap. 17).

Secundaria legis capita sunt, ut cultor Dei non mentiatur unquam: pecuniae, si quam crediderit, non accipiat usuram; munus non accipiat a paupere; male dicenti bene dicto respondeat; inimicum sua culpa non faciat; illatam sibi injuriam non vindicet.

Male igitur definit Cicero virum bonum, qui prosit omnibus, noceat nemini, nisi lacessitus injuria. Si enim nocet lacessitus, ex hoc ipso viri boni nomen amittit, cum nocere alteri non sit secundum hominis naturam. Si nocet, non est innocens, non est patiens. Et Cicero ipse, contra suum praeceptum, oblivionem injuriarum in magnis laudibus posuit (Cap. 18).

Peccant et peripatetici, qui iram dicunt esse comitem [Col. 0634B] virtutis. Poetae item, qui tres Furias esse dixerunt, Iram, Cupiditatem, Libidinem. Nam Deus certos limites statuit his affectibus, quos si transcendant, in morbos et vitia tum demum vertuntur (Cap. 19).

Prostremo cultor Dei quinque sensuum voluptates virtute superare atque opprimere debet: nempe voluptatem oculorum, ut non intersit publicis spectaculis, et scenis (Cap. 20); voluptatem aurium, ut non cantuum suavitate se oblectet (Cap. 21); voluptatem saporis et odoris, ut non ventri et gulae serviat (Cap. 22); voluptatem tactus, ut fraenet libidinem, vel cohibeat eam matrimonio, non scortatione, non adulterio, sive operationis, sive cogitationis (Cap. 23).

Quod si quis ad injustitiae viam fuerit lapsus, non desperet de se ipse: sed ad meliora conversus, Deo satisfaciat, cui interiores quoque cogitationes [Col. 0634C] nostrae patent (Cap. 24).

Sacrificare autem si cultor Dei voluerit, duo offeret Deo incorporalia: integritatem animi, et nominis divini laudem. Ad haec enim capienda nos Deus generavit; haec munera Trismegistus Hermes Deo offerenda docuit (Cap. 25). SCULTETUS.




[Col. 0633]
LIBER SEXTUS. DE VERO CULTU.



[Col. 0633D] CAPUT PRIMUM. De Dei veri cultu et innocentia, atque de cultu falsorum deorum.

Quod erat officium suscepti muneris, divino Spiritu instruente, ac suffragante ipsa veritate, complevimus: cujus asserendae atque illustrandae causam [Col. 0634D] mihi et conscientia, et fides, et ipse Dominus noster imposuit; [Col. 0634D] [2Kb] sine quo nec sciri quidquam potest, nec explicari. Venio nunc ad id quod est summum operis hujus et maximum, ut doceam quo ritu, quove sacrificio Deum coli oporteat. Id enim est hominis officium, in eoque solo summa rerum, et omnis beatae vitae ratio consistit: quandoquidem propterea [Col. 0635A] ficti [Col. 0635A] [7Kb] et inspirati ab eo sumus, non ut coelum videremus et solem (quod Anaxagoras putavit), sed ut artificem solis et coeli Deum pura et integra mente coleremus. Quamvis autem praecedentibus libris, pro ingenii mediocritate defenderim veritatem; tamen ex ritu quoque ipso elucere vel maxime potest. Nihil enim sancta et singularis illa majestas aliud ab homine desiderat, quam solam innocentiam: quam si quis obtulerit Deo, satis pie, satis religiose litavit. Homines autem, neglecta justitia, cum sint omnibus flagitiis ac sceleribus inquinati, religiosos se putant, si templa et aras hostiarum sanguine cruentaverint, si focos odorati ac veteris vini profusione madefecerint. Quin etiam sacras dapes apparant, et exquisitas epulas, quasi aliquid inde libaturis offerunt. Quidquid aspectu rarum, quidquid [Col. 0635B] opere aut odore pretiosum est, id gratum esse diis suis, non ex aliqua divinitatis ratione, quam nesciunt, sed ex suis cupiditatibus judicant; [Col. 0636A] nec intelligunt terrenis opibus Deum non indigere.

Nihil enim sapiunt, nisi terram; bonaque et mala solius corporis sensu et voluptate perpendunt. Hujus arbitrio, ut religionem ponderant, sic totius vitae suae acta disponunt. Et quoniam se semel a coeli contemplatione averterunt, sensumque illum coelestem corpori mancipaverunt, libidinibus fraena permittunt; tanquam secum ablaturi voluptatem, quam momentis omnibus capere festinant, cum animus ministerio corporis, non corpus ministerio animi uti debeat. Iidem maximum bonum judicant opes. Quas si bonis artibus assequi non possunt, malis assequuntur; fraudant, rapiunt, spoliant, insidiantur, abjurant. Nihil denique moderati aut pensi habent, dummodo auro coruscent, argento, gemmis, vestibus fulgeant, avidissimo [Col. 0636B] ventrio pes ingerant, stipati familiarum gregibus per dimotum populum semper incedant. Sic [Col. 0637A] addicti et servientes [Col. 0637A] [15Kb] voluptatibus, vim vigoremque mentis extinguunt; et cum vivere se maxime putant, ad mortem concitatissime properant. Nam, sicut in secundo libro docuimus, coeli ratio in animo, terrae autem in corpore est. Qui bona negligunt animi, et corporis appetunt, in tenebris ac morte versantur, quae sunt terrae atque corporis; quia vita et lumen a coelo est: cujus quoniam expertes sunt, corpori serviendo, longe absunt ab intellectu rerum divinarum. Eadem miseros ubique caecitas premit: sicut enim qui sit verus Deus, ita qui sit verus cultus, ignorant.



CAPUT II. De falsorum deorum et veri Dei cultu.

Mactant igitur opimas ac pingues hostias Deo, [Col. 0637B] quasi esurienti; profundunt vina, tanquam sitienti; accendunt lumina, velut in tenebris agenti. Quod si suspicari, aut percipere animo possent quae sint [Col. 0638A] bona illa coelestia, quorum magnitudinem, terreno adhuc corpore obvoluti, sensu capere non possumus, jam se cum his officiis inanibus stultissimos esse cognoscant. Vel si coeleste lumen, quod dicimus solem, contemplari velint, jam sentient quam non indigeat lucernis eorum Deus, qui ipse in usum hominis tam claram, tam candidam lucem dedit. Et tamen cum in tam parvo circulo, qui propter longinquitatem non amplius quam humani capitis videtur habere mensuram, tantum sit fulgoris, ut eum mortalium luminum acies non queat contueri; et si paulisper intenderis, hebetatos oculos caligo ac tenebrae consequantur: quid tandem luminis, quid claritatis apud ipsum Deum, penes quem nulla nox est, esse arbitremur? [Col. 0638B] qui hanc ipsam lucem sic moderatus est, ut neque nimio fulgore, neque calore vehementi noceret animantibus; tantumque istarum rerum dedit [Col. 0639A] ei, quantum aut mortalia corpora pati possent, [Col. 0639A] [55Kb] aut frugum maturitas postularet. Num igitur mentis suae compos putandus est, qui auctori et datori luminis candelarum ac cerarum lumen offert pro munere? Aliud vero ille a nobis exigit lumen, et quidem non fumidum, sed (ut ait poeta) liquidum atque clarum, mentis scilicet, propter quod a poetis nuncupamur, quod exhibere non potest, nisi qui Deum agnoverit. Illorum autem dii, quia terreni sunt, egent luminibus, ne in tenebris sint: quorum cultores, quia coeleste nihil sapiunt, etiam religiones, quibus deserviunt, ad terram revocant. In ea enim lumine opus est quia ratio ejus, et natura tenebrosa est. Itaque diis non coelestem sensum, sed humanum potius attribuunt. Ideoque illis necessaria et grata credunt esse, quae nobis; quibus aut esurientibus [Col. 0639B] opus est cibo, aut sitientibus, potu, aut veste algentibus, aut cum sol decesserit, lumine, ut videre possimus.

Nullis igitur ex rebus tam probari et intelligi potest, deos istos, cum aliquando vixerint, mortuos esse, quam ex ipso ritu qui est totus e terra. Quid enim coelestis in se boni potest habere pecudum sanguis effusus quo aras inquinant? nisi forte deos existimant eo vesci, quod homines aspernantur attingere. Et quisquis illis hanc saginam praestiterit, quamvis ille grassator, adulter, veneficus, parricida sit, beatus ac felix erit. Hunc diligunt, hunc tuentur; huic omnia, quae optaverit, praestant. Merito ergo [Col. 0639C] Persius hujusmodi superstitiones suo more deridet:

   [Col. 0640A] Qua tu (inquit) mercede deorum
Emeris auriculas; pulmone et lactibus unctis?
Sentiebat videlicet non carne opus esse ad placandam coelestem majestatem, sed mente sancta, et justo animo, et pectore (ut ipse ait) quod naturali sit honestate generosum. Haec est religio coelestis, non quae constat ex rebus corruptis, sed quae virtutibus animi, qui oritur e coelo. Hic verus est cultus, in quo mens colentis seipsam Deo immaculatam victimam sistit. Id autem ipsum quomodo consequendum, quomodo praestandum sit, docebit hujus libri disputatio. Nihil enim tam praeclarum, hominique conveniens potest esse, quam erudire homines ad justitiam.

Apud Ciceronem Catulus in Hortensio philosophiam rebus omnibus praeferens, malle se dicit vel unum [Col. 0640B] parvum de Officio libellum, quam longam orationem pro seditioso homine Cornelio. Quae sententia non utique Catuli, qui fortasse illud non dixit, sed Ciceronis est putanda, qui scripsit. Credo, ut libros, quos de Officiis erat scripturus, commendaret: in quibus ipsis, nihil esse testatur in omni philosophia melius et fructuosius, quam praecepta vitae dare. Quod si hoc illi faciunt, quibus non est veritas cognita; quanto magis nos facere debemus, qui a Deo eruditi et illuminati possumus vera praecipere? Nec tamen sic docebimus, ut quasi prima virtutis elementa tradamus, quod est infinitum: sed tanquam docendum susceperimus eum, qui apud illos jam perfectus esse [Col. 0640C] videatur. Manentibus enim praeceptis eorum, quae [Col. 0641A] solent ad probitatem recte dare, [Col. 0641A] [19Kb] ignota illis superstruemus, ad perficiendam consummandamque justitiam, quam non tenent. Ea vero, quae possunt cum illis esse communia, praetermittam; ne quid ab iis videar mutuari, quorum errores coarguere atque aperire decreverim.



CAPUT III. De viis, et de vitiis et virtutibus; ac de coeli praemiis et infernorum poenis.

Duae sunt viae (Constantine imperator) per quas humanam vitam progredi necesse est: una, quae in coelum ferat; altera, quae ad inferos deprimat; quas et poetae in carminibus, et philosophi in disputationibus suis induxerunt. Et quidem philosophi alteram [Col. 0641B] virtutum esse voluerunt, alteram vitiorum: eamque quae sit assignata virtutibus, primo aditu esse et arduam, et confragosam; in qua si quis, difficultate superata, in summum ejus evaserit, habere eum de caetero planum iter, lucidum amoenumque campum, et omnes laborum suorum capere fructus uberes atque jucundos. Quos autem primi aditus difficultas deterruerit, eos in eam vitiorum viam labi atque deflectere, quae primo ingressu sit quasi amoena, multoque tritior, deinde cum in eam paulo ulterius processerint, amoenitatis ejus speciem repente subduci: exoriri autem viam praecipitem, nunc saxis asperam, nunc obductam sentibus, nunc gurgitibus intercisam, vel torrentibus rapidam, ut laborare, haerere, labi, cadere sit necesse. Quae omnia eo proferuntur, [Col. 0641C] ut appareat in virtutibus capiendis labores esse maximos, in perceptis autem maximos fructus, et solidas atque incorruptas voluptates: vitia vero [Col. 0642A] quibusdam delinimentis naturalibus illicere animos hominum, et inanium jucunditatum specie captos ad acerbas amaritudines miseriasque perducere. Sapiens prorsus disputatio, si virtutum ipsarum formas atque terminos scirent. Non enim didicerant, vel quae sint, vel quid eas mercedis a Deo maneat; quod nos his duobus libris docebimus.

Hi vero, quia ignorabant aut dubitabant animas hominum immortales esse, et virtutes, et vitia, terrenis honoribus aut poenis aestimaverunt. Omnis ergo haec de duabus viis disputatio, ad frugalitatem ac luxuriam spectat. Dicunt enim humanae vitae cursum Y litterae esse similem, quod unusquisque hominum, cum primae adolescentiae limen attigerit, et in eum locum venerit,

[Col. 0642B] Partes ubi se via findit in ambas,
haereat nutabundus, ac nesciat in quam se partem potius inclinet. Si ducem nactus fuerit, qui dirigat ad meliora titubantem, hoc est, si aut philosophiam didicerit, aut eloquentiam, aut aliquid honestae artis, quo evadat ad bonam frugem, quod fieri sine labore maximo non potest, honestam ac copiosam vitam disputant peracturum. Si vero doctorem frugalitatis non invenerit, in sinistram viam, quae melioris speciem mentiatur, incidere, id est, desidiae, inertiae, luxuriae se tradere; quae suavia quidem videntur ad tempus vera bona ignoranti, post autem, amissa omni dignitate ac re familiari, in omnibus miseriis ignominiaque victurum. Ad corpus ergo, et ad hanc vitam, quam in terra ducimus, fines earum viarum [Col. 0642C] retulerunt. Poetae fortasse melius, qui hoc bivium apud inferos esse voluerunt. Sed in eo falluntur, quod eas vias mortuis proposuerunt. Utrique ergo [Col. 0643A] vere: sed tamen utrique non recte; quia oportuit vias ipsas ad vitam, fines earum ad mortem referri. Nos igitur melius et verius, qui duas istas vias coeli et inferorum esse dicimus, quia justis immortalitas, injustis poena aeterna proposita est.

Quomodo autem hae viae [Col. 0643A] [4Kb] vel in coelum tollant, vel ad inferna praecipitent, explicabo: aperiam quae sint virtutes quas philosophi nescierunt; tum earum quae sint praemia, simul etiam quae sint vitia, quaeve eorum supplicia, monstrabo. Nam fortasse aliquis expectet, ut separatim de vitiis ac virtutibus dicam, cum de bono aut malo disserentibus nobis, etiam quod est contrarium possit intelligi. Sive enim virtutes inseras, vitia sua sponte decedent: sive vitia eximas, virtutes ultro subibunt. Sic bonorum ac malorum constituta natura est, ut se invicem semper [Col. 0643B] oppugnent, semper expellant: ita fit, ut neque vitia detrahi sine virtutibus possint, nec virtutes inseri sine detractione vitiorum. Has igitur vias longe aliter inducimus, quam a philosophis induci solent. Primum, quod utrique praepositum esse dicimus ducem, utrumque immortalem: sed alterum honoratum, qui virtutibus ac bonis praesit, alterum damnatum, qui vitiis ac malis. Illi autem in dexteteriore tantum via ducem ponunt, neque unum, neque perpetuum. Siquidem quemlibet doctorem bonae artis inducunt, qui a desidia revocet homines, et frugi esse doceat. Sed neque ingredi faciunt in eam viam, nisi pueros et adolescentes; videlicet quod artes discantur in his aetatibus. Nos autem [Col. 0643C] omnis sexus, et generis, et aetatis, in hoc coeleste iter inducimus; quia Deus, qui ejus viae dux est, immortalitatem nulli homini nato negat. Forma [Col. 0644A] quoque ipsarum viarum non ita est, ut illi putaverunt. Quid enim opus est Y littera in rebus contrariis atque diversis? Sed altera illa melior conversa est ad solis ortum, altera illa deterior, ad occasum; quoniam qui veritatem ac justitiam sequitur, is, accepto immortalitatis praemio, perenni luce potietur: qui autem ab illo malo duce illectus praetulerit vitia virtutibus, mendacium veritati, necesse est ad occasum et tenebras deferatur. Describam igitur utramque, et earum proprietates habitusque monstrabo.



CAPUT IV. De viis vitae, de voluptatibus, necnon de incommodis Christianorum.

Una est itaque virtutis ac bonorum via, quae fert, [Col. 0644B] non in Elysios campos (ut poetae loquuntur), sed ad ipsam mundi arcem:

   At laeva malorum
Exercet poenas, et ad impia tartara mittit.
Est enim criminatoris illius qui, pravis religionibus institutis, avertit homines ab itinere coelesti, et in viam perditionis inducit. Cujus viae species et figura sic est composita in aspectu, ut plana et patens, omni genere florum atque fructuum delectabilis esse videatur. In ea enim posita sunt omnia quae pro bonis habentur in terra: opulentiam dico, honorem, quietem, voluptatem, illecebras omnes; sed cum his pariter injustitiam, crudelitatem, superbiam, perfidiam, libidinem, cupiditatem, discordiam, ignorantiam, mendacium, stultitiam, caeteraque [Col. 0644C] vitia. Exitus autem hujus viae talis est. Cum ventum fuerit ad extremum, undè jam regredi non [Col. 0645A] licet, cum omni suâ pulchritudine tam subito praeciditur, ut non ante quis fraudem prospicere possit, quam praecipitatus in altitudinem profundam cadat. [Col. 0645A] [4Kb] Quisquis enim praesentium bonorum specie captus, et in his consequendis ac fruendis occupatus, non praeviderit ea quae post mortem secutura sunt, seque a Deo averterit: is vero ad inferos dejectus, in aeternam damnabitur poenam.

Via vero illa coelestis, difficilis et clivosa proposita est, vel spinis horrentibus aspera, vel saxis extantibus impedita; ut cum summo labore ac pedum tritu, cumque magna cadendi sollicitudine sit cuique gradiendum. In hac posuit justitiam, temperantiam, patientiam, fidem, castitatem, abstinentiam, concordiam, scientiam, veritatem, sapientiam, caeterasque [Col. 0645B] virtutes; sed simul cum his paupertatem, ignominiam, laborem, dolorem, amaritudines omnes. Quisquis enim spem suam porrexerit longius, et meliora maluerit, carebit his terrae bonis, ut expeditus ac levis difficultatem viae superet. Nec enim potest, qui se apparatu regio circumdederit, aut divitiis oneraverit, angustias illas vel ingredi, vel tenere. Unde intelligitur, idcirco malis et injustis facilius provenire quae cupiant, quia prona et declivis est eorum via: bonis autem, quae optent, difficile procedere, quia difficili et arduo itinere gradiuntur. Justus ergo, quoniam durum asperumque iter ingressus est, contemptui, derisui, odio sit necesse est. Omnes enim quos cupiditas, aut voluptas praecipites trahit, invident ei qui virtutem capere [Col. 0645C] potuit; et inique ferunt id habere aliquem, quod ipsi non habent. Erit itaque pauper, humilis, ignobilis, [Col. 0646A] subjectus injuriae; et tamen omnia, quae amara sunt, perferens. Et si patientiam jugem ad summum illum gradum finemque perduxerit, dabitur ei corona virtutis; et a Deo pro laboribus, quos in vita propter justitiam pertulit, immortalitate donabitur. Hae sunt viae quas Deus humanae vitae assignavit, in quibus singulis, et bona ostendit, et mala, sed ordine praepostero atque converso. In una enim monstravit temporalia prius mala cum aeternis bonis, qui est ordo melior: in altera, temporalia prius bona cum aeternis malis, qui est ordo deterior; ut quicumque praesentia mala cum justitia delegerit, majora et certiora consequatur bona, quam fuerunt illa, quae sprevit: quisquis autem praesentia bona praeposuerit justitiae, in majora et longiora incidat mala, quam [Col. 0646B] fuerunt illa, quae fugit. Haec enim vita corporalis, quia brevis est, idcircò et bona ejus, et mala, brevia sint necesse est. Illa vero spiritalis, quae huic terrenae contraria est, quoniam sempiterna est, idcirco et bona ejus, et mala, sempiterna sunt. Ita fit, ut et bonis brevibus mala aeterna, et malis brevibus bona aeterna succedant.

Itaque cum simul proposita sint homini bona, et mala, considerare unumquemque secum decet, quanto satius sit, perpetuis bonis mala brevia pensare, quam pro brevibus et caducis bonis mala perpetua sustinere. Nam sicut in hoc saeculo, cum est propositum cum hoste certamen, prius laborandum est, ut sis postmodum in otio; esuriendum, sitiendum, aestus, frigora perferenda, humi quiescendum, vigilandum, [Col. 0646C] periclitandum est ut, salvis pignoribus, et domo, et re familiari, et omnibus pacis ac victoriae bonis [Col. 0647A] perfrui possis: sin autem praesens otium malueris, quam laborem, malum tibi maximum facias necesse est; praeoccupabit enim adversarius non resistentem; vastabuntur agri, diripietur domus, in praedam uxor ac liberi venient, et tu ipse interficiere, aut capiere: quae omnia ne accidant, praesens commodum differendum est, ut majus longiusque pariatur. Sic in omni hac vita, quia nobis adversarium Deus reservavit, ut possemus capere virtutem, omittenda est praesens voluptas, ne hostis opprimat: vigilandum, stationes agendae, [Col. 0647A] [23Kb] militares expeditiones obeundae, fundendus ad ultimum cruor, omnia denique amara et gravia patienter ferenda; eo quidem promptius, quo nobis imperator noster Deus praemia pro laboribus aeterna constituit. Et cum in hac terrena militia tantum homines laboris exhauriant, ut ea sibi pariant, [Col. 0647B] quae possunt eodem modo perire, quo parta sunt: certe nobis nullus labor est recusandus, quibus id acquiritur, quod nullo modo possit amitti.

Voluit enim Deus, qui homines ad hanc militiam genuit, expeditos in acie stare, et intentis acriter [Col. 0648A] animis, ad unius hostis insidias vel apertos impetus vigilare; qui nos, sicut periti et exercitati duces solent, variis artibus captat, pro cujusque natura et moribus saeviens. Aliis enim cupiditatem insatiabilem immittit, ut opibus suis tanquam compedibus illigatos a via veritatis excutiat. Alios inflammat irae stimulis, ut ad nocendum potius intentos, a Dei contemplatione detorqueat. Alios immoderatis libidinibus immergit, ut voluptati et corpori servientes, ad virtutem respicere non possint. Aliis vero inspirat invidiam, ut suis ipsi tormentis occupati, nihil cogitent aliud nisi eorum, quos oderint, felicitatem? Alios inflat ambitionibus. Ii sunt, qui ad gerendos magistratus omnem vitae suae operam curamque convertunt, ut fastos signent, et annis nomen imponant. Quorumdam cupiditas tendit altius, non ut provincias [Col. 0648B] temporali gladio regant: sed ut infinita et perpetua potestate dominos se dici velint universi generis humani. Quos autem pios viderit, variis implicat religionibus, ut impios faciat. Iis vero, qui sapientiam quaerunt, philosophiam in oculos impingit; [Col. 0649A] uti specie lucis excaecet, [Col. 0649A] [29Kb] ne quis comprehendat ac teneat veritatem. Sic hominibus obstruxit aditus omnes, et obsepsit vias, publicis laetus erroribus: quos ut discutere possemus, ipsumque auctorem malorum vincere, illuminavit nos Deus, et armavit vera coelestique virtute; de qua nunc mihi disserendum est.



CAPUT V. De falsa virtute, et eadem vera; ac de scientia.

Sed priusquam singulas virtutes exponere incipio, determinanda est ipsa virtus, quam non recte philosophi definierunt, quid esset, aut in quibus rebus; quid operis, quid habeat officii. Nomen itaque solum retinuerunt, vim vero, et rationem, et effectum perdiderunt. Quaecumque autem in definitione virtutis solent dicere, paucis versibus colligit et enarrat Lucilius, [Col. 0649B] quos malo equidem ponere; ne, dum multorum sententias refello, sim longior quam necesse est.

Virtus, Albine, est, pretium persolvere verum;
Queis in versamur, queis vivimus rebus adesse.
Virtus est homini, scire id, quod quaeque habeat res.
Virtus, scire, homini rectum, utile, quid sit honestum,
Quae bona, quae mala item, quid inutile, turpe, inhonestum.
Virtus, quaerendae finem rei scire, modumque.
[Col. 0650A] Virtus, divitiis pretium persolvere posse.
Virtus, id dare, quod reipsa debetur honori;
Hostem esse atque inimicum hominum, morumque malorum;
Contra, defensorem hominum morumque bonorum;
Hos magnifacere, his bene velle, his vivere amicum:
Commoda praeterea patriae sibi prima putare,
Deinde parentum, tertia jam postremaque nostra.
Ab iis definitionibus, quas poeta breviter comprehendit, M. Tullius traxit officia vivendi, Panaetium Stoicum secutus, eaque tribus voluminibus inclusit.

Haec autem quam falsa sint, mox videbimus, ut appareat quantum in nos dignatio divina contulerit, quae nobis aperuit veritatem. Virtutem esse dixit, scire quid sit bonum et malum; quid turpe, quid honestum, quid utile, quid minus. Brevius facere potuit, si tantum bonum ac malum diceret, quia nihil potest esse utile vel honestum, quod non idem bonum [Col. 0650B] sit, nihil inutile ac turpe, quod non idem malum. Quod et philosophis videtur, et idem Cicero in tertio supradicti operis libro ostendit. Verum scientia non potest esse virtus, quia non est intus in nobis, sed ad nos extrinsecus venit. Quod autem transire ab altero ad alterum potest, virtus non est, quia virtus sua cuique est. Scientia igitur alieni beneficii est, [Col. 0651A] quia posita est in audiendo. Virtus tota nostra est, [Col. 0651A] [4Kb] quia posita est in voluntate faciendi boni. Sicut ergo in itinere celebrando nihil prodest viam nosse, nisi conatus ac vires suppetant ambulandi: ita vero scientia nihil prodest, si virtus propria deficiat. Nam fere etiam ii qui peccant, et si non perfecte, tamen quid sit bonum et malum sentiunt; et quoties aliquid improbe faciunt, peccare se sciunt et ideo celare nituntur. Sed cum eos boni et mali natura non fallat, cupiditate mala vincuntur ut peccent, quia deest illis virtus, id est cupiditas recta et honesta faciendi. Ex hoc igitur apparet, aliud esse scientiam boni malique, aliud virtutem, quod potest esse scientia sine virtute, sicut in plurimis philosophorum fuit. In quo, quoniam recte ad culpam pertinet, [Col. 0651B] non fecisse quae scieris, recte voluntas prava, et vitiosus animus, quem excusare ignoratio non potest, punietur. Ergo sicut virtus non est bonum ac malum scire: ita virtus est bonum facere, malum non facere. Et tamen scientia sic cum virtute conjuncta est, ut scientia praecedat virtutem, virtus sequatur scientiam; quia nihil prodest cognitio, nisi et actio subsequatur. Horatius igitur paulo melius;

Virtus est, vitium fugere; et sapientia prima,
Stultitia caruisse.
Sed inepte, quod eam contrario terminavit; ut si diceret: Bonum est, quod malum non est. Cum enim quid sit virtus, nescio, ne vitium quidem quid sit, scio. Utrumque igitur indiget definitione, quia natura rei talis est, ut utrumque aut intelligi, aut non intelligi [Col. 0651C] sit necesse.

Verum nos faciamus, quod ille debuit. Virtus est, [Col. 0652A] iram cohibere, cupiditatem compescere, libidinem refrenare; id est enim, vitium fugere. Nam fere omnia, quae fiunt injuste atque improbe, ab his oriuntur affectibus. Si enim commotionis hujus, quae ira dicitur, impetus retundatur, omnes hominum contentiones malae sopientur; nemo insidiabitur, nemo prosiliet ad nocendum. Item si cupiditas temperetur, nemo terra marique grassabitur, nemo exercitum ducet, ut rapiat et vastet aliena. Item si ardor libidinum comprimatur, omnis aetas et sexus retinebit suam sanctitatem; nemo quidquam pudendum aut patietur, aut faciet. Ergo universa scelera et flagitia, his commotionibus virtute sedatis, ex hominum vita moribusque tollentur. Quae sedatio commotionum et affectuum hanc habet rationem, ut omnia recta faciamus. Omne [Col. 0652B] igitur virtutis officium est, non peccare. Quo profecto fungi non potest, qui Deum nescit: quoniam ignoratio ejus, a quo bona oriuntur, imprudentem impingat in vitia necesse est. Itaque ut brevius et significantius utriusque rei summa officia determinem, scientia est, Deum nosse, virtus, colere: in illo sapientia, in hoc justitia continetur.



CAPUT VI. De summo bono et virtute; deque scientia ac justitia.

Dixi, quod erat primum, scientiam boni non esse virtutem; deinde quid sit virtus, et in quo sit. Sequitur, ut id quoque ipsum, quid sit bonum et malum [Col. 0652C] nescisse philosophos, breviter ostendam, quia pene declaratum est libro tertio, cum de Summo Bono disputarem. [Col. 0653A] Quia autem [Col. 0653A] [4Kb] quid esset summum nescierunt, et in caeteris bonis malisve, quae summa non sunt, erraverint necesse est; quae non potest vero judicio examinare, qui fontem ipsum non tenet, unde illa descendunt. Fons autem bonorum Deus est, malorum vero ille, scilicet divini nominis semper inimicus, de quo saepe diximus. Ab his duobus principiis bona malaque oriuntur. Quae veniunt a Deo, hanc habent rationem, ut immortalitatem parent, quod est Summum Bonum: quae autem ab illo altero, id habent officium, ut a coelestibus avocatum, terrenisque demersum, ad poenam interficiant sempiternam, quod est summum malum. Num igitur dubium est, quin illi omnes quid esset bonum et malum ignoraverint, qui nec Deum, nec adversarium Dei scierint? Itaque finem [Col. 0653B] bonorum ad corpus, et ad hanc brevem vitam retulerunt, quam scilicet solvi et occidere necesse est: non sunt progressi ulterius. Sed omnia eorum praecepta, et omnia quae inducunt bona, terrae inhaerent, et humi jacent, quoniam simul cum corpore, quod est terra, moriuntur; pertinent enim non ad vitam homini comparandam, sed ad quaerendas vel augendas opes, honores, gloriam, potentiam; quae sunt universa mortalia, tam scilicet, quam ille qui, ut ea sibi contingerent, laboravit. Hinc est illud:

Virtus, quaerendae finem rei scire modumque.
Praecipiunt enim quibus modis, et quibus artibus res familiaris quaerenda sit, quia vident male quaeri solere: sed hujusmodi virtus non est proposita sapienti. Nec enim virtus est, opes quaerere, quarum [Col. 0653C] neque inventio, neque possessio in nostra potestate est. Itaque et quaestu, et obtentu faciliores sunt malis, quam bonis. Non potest ergo virtus esse in iis rebus quaerendis, in quarum contemptu vis ac ratio virtutis apparet; nec ad ea ipsa transfugiet, quae magno [Col. 0654A] ac excelso animo calcare ac proterere gestit: neque fas est, animam coelestibus intentam bonis, ut haec fragilia sibi comparet, ab immortalibus suis operibus avocari. Sed potissimum in iis rebus comparandis virtutis ratio consistit, quas nobis nec homo ullus, nec mors ipsa possit auferre. Cum haec ita se habeant, illud quod sequitur verum est:

Virtus, divitiis pretium persolvere posse.
Qui versus idem fere significat, quod primi duo. Sed neque ipse, neque quisquam philosophorum scire potuit pretium ipsum, vel quale, vel quod sit. Id enim poeta, et illi omnes, quos secutus est, putaverunt, recte opibus uti, hoc est, frugi esse; non instruere convivia sumptuose; nec largiri temere; non effundere in res supervacuas, aut turpes, rem familiarem.

[Col. 0654B] Dicet aliquis fortasse: Quid tu? negas ne hanc esse virtutem? Non equidem nego; contraria enim videar probare, si negem. Sed veram nego; quia non sit illa coelestis, sed tota terrena, quandoquidem nihil efficit, nisi quod remaneat in terra. Quid sit autem recte opibus uti, et qui sit ex divitiis fructus petendus, declarabo apertius, cum de pietatis officio loqui coepero. Jam caetera, quae sequuntur, nullo modo vera sunt. Nam improbis inimicitias aut indicere, bonorum defensionem suscipere, potest cum malis esse commune. Quidam enim probitate ficta viam sibi ad potentiam muniunt, faciuntque multa, quae boni solent, eo quidem promptius, quod fallendi gratia faciunt. Utinamque tam facile esset praestare, quam facile est simulare bonitatem. Sed ii, cum esse coeperint [Col. 0654C] propositi ac voti sui compotes, et summum potentiae gradum ceperint, tum vero simulatione deposita, mores suos detegunt: rapiunt omnia, et violant, et vexant; eosque ipsos bonos, quorum causam susceperant, insequuntur, et gradus per quos ascenderunt [Col. 0655A] amputant, ne quis illos contra ipsos possit imitari. Verumtamen putemus, hoc officium non nisi boni esse, ut bonos defendat. At id suscipere, facile est, implere, difficile; quia cum te certamini congressionique commiseris, in arbitrio Dei, non tuo, posita victoria est. Et plerumque improbi, et numero, et conspiratione sunt potentiores, quam boni; ut ad eos superandos, non tam virtus sit, quam felicitas necessaria. An aliquis ignorat, quoties melior [Col. 0655A] [5Kb] justiorque pars victa sit? Hinc semper dominationes acerbae in cives extiterunt. Plena est exemplis omnis historia: sed nos contenti erimus uno. Cneius Pompeius bonorum voluit esse defensor; siquidem pro republica, pro Senatu, pro libertate arma suscepit. Idem tamen victus cum ipsa libertate occidit, et a [Col. 0655B] spadonibus Aegyptiis detruncatus, insepultus abjectus est.

Non est igitur virtus, aut hostem malorum esse, aut defensorem bonorum, quia virtus incertis casibus non potest esse subjecta.

Commoda praeterea patriae sibi prima putare.
Sublata hominum concordia, virtus nulla est omnino. Quae sunt enim patriae commoda, nisi alterius civitatis, aut gentis incommoda? Id est, fines propagare aliis violenter ereptos, augere imperium, vectigalia facere majora. Quae omnia non utique virtutes, sed virtutum sunt eversiones. In primis enim tollitur humanae societatis conjunctio, tollitur innocentia, tollitur [Col. 0655C] alieni abstinentia, tollitur denique ipsa justitia, [Col. 0656A] quae dissidium generis humani ferre non potest, et ubicumque arma fulserint, hinc eam fugari et exterminari necesse est. Verum est enim Ciceronis illud: Qui autem civium rationem dicunt habendam, externorum negant, dirimunt hi communem generis humani societatem: qua sublata, beneficentia, liberalitas, bonitas, justitia funditus tollitur. Nam quomodo potest justus esse, qui nocet, qui odit, qui spoliat, qui occidit? Quae omnia faciunt, qui patriae prodesse nituntur. Id enim ipsum prodesse, quid sit, ignorant, qui nihil putant utile, nihil commodum, nisi quod teneri manu potest, quod solum teneri non potest, quia eripi potest.

Haec itaque (ut ipsi appellant) bona quisquis patriae acquisierit, hoc est, qui eversis civitatibus, gentibusque [Col. 0656B] deletis, aerarium pecunia referserit, agros ceperit, cives suos locupletiores fecerit; hic laudibus fertur in coelum, in hoc putatur summa et perfecta esse virtus. Qui error non modo populi et imperitorum, sed etiam philosophorum est; qui praecepta quoque dant ad injustitiam, ne stultitiae ac malitiae disciplinae auctoritas desit. Itaque cum de officiis ad rem militarem pertinentibus disputant, neque ad justitiam, neque ad veram virtutem accommodatur illa omnis oratio, sed ad hanc vitam moremque civilem, quem non esse justitiam, et res indicat, et ipse Cicero testatus est. »Sed nos, inquit, veri juris, germanaequae justitiae, solidam et expressam effigiem nullam [Col. 0656C] tenemus. Umbra et imaginibus utimur; easque ipsas [Col. 0657A] utinam sequeremur! Feruntur enim ab optimis naturae ac veritatis exemplis.« [Col. 0657A] [9Kb] Umbra est igitur et imago justitiae, quam illi justitiam putaverunt. Quid sapientiam? nonne idem confitetur in phisosophis esse nullam? »Aut cum Fabricius, inquit, aut Aristides justus nominatur, aut ab illis fortitudinis, aut ab his justitiae petitur tanquam a sapiente exemplum. Nemo enim horum sic sapiens, ut sapientem volumus intelligi. Nec ii qui sapientes habiti et nominati, M. Cato et C. Laelius, sapientes fuerunt, ne illi quidem septem: sed ex mediorum officiorum frequentia similitudinem quamdam gerebant speciemque sapientium.« Si ergo et philosophis ipsorum confessione adempta sapientia est, et iis qui justi habiti sunt, adempta justitia est, omnes igitur illae virtutis descriptiones [Col. 0657B] falsae sint necesse est; quia quae sit virtus vera, scire non potest, nisi justus ac sapiens. Justus autem ac sapiens nemo est, nisi quem Deus praeceptis coelestibus erudivit.



CAPUT VII. De via erroris ac veritatis; quod ea simplex sit, angusta et ardua, atque Deum habeat ducem.

Nam illi omnes, qui per aliorum confessam stultitiam [Col. 0658A] sapientes existimantur, specie virtutis inducti umbras et imagines apprehendunt, nihil verum. Quod ea fit ratione, quoniam via illa mendax, quae fert ad occasum, multos tramites habet, propter studiorum et disciplinarum varietatem, quae sunt in vita hominum dissimiles atque diversae. Nam sicut via illa sapientiae habet aliquid simile stultitiae, quod libro praecedente monstravimus: ita haec, cum sit tota stultitiae, habet aliquid simile sapientiae, quod arripiant ii, qui stultitiam publicam intelligunt; et ut habet vitia manifesta: sic habet aliquid, quod simile esse videatur virtuti; ut habet apertum scelus: sic imaginem quamdam speciemque justitiae. Quomodo enim praecursor ejus viae, cujus vis et potestas omnis in fallendo est, universos in fraudem posset inducere, [Col. 0658B] nisi verisimilia hominibus ostentaret? Deus enim, ut immortale illud arcanum ejus in operto esset, posuit in via sua, quae homines pro malis et turpibus aspernarentur, ut aversi a sapientia et veritate, quam sine ullo duce requirebant, in id ipsum inciderent, quod vitare ac fugere cupiebant. Itaque illam perditionis ac mortis viam multiplicem ostendit, vel quod multa sunt genera vitae, vel quod dii multi qui coluntur.

Hujus dux praevaricator ac subdolus, ut videatur [Col. 0659A] esse discrimen aliquod falsi et veri, mali ac boni, alia ducit luxuriosos, alia eos qui frugi appellantur; alia imperitos, alia doctos; alia inertes, alia strenuos; [Col. 0659A] [4Kb] alia stultos, alia philosophos; et eos quidem non uno tramite. Illos enim, qui aut voluptates, aut divitias non refugiunt, ab hac publica et celebri via modice segregat: eos autem, qui aut virtutem sequi volunt, aut contemptum rerum profitentur, per fragosa quaedam praecipitia trahit. Sed tamen illa omnia itinera, quae speciem bonorum operum ostentant, non sunt aliae viae, sed diverticula et semitae; quae videntur quidem ab illa communi dextroversum separari, ad eamdem tamen, et ad unum omnes exitum sub ipso fine referuntur. Ibi enim dux, ille conjungit omnes, ubi opus fuerat, bonos a malis, fortes [Col. 0659B] ab inertibus, sapientes a stultis separari; in deorum scilicet cultu, in quo ille universos, quia sine ullo discrimine stulti fuerunt, uno mucrone jugulat, et praecipitat in mortem. Haec autem via, quae est veritatis, et sapientiae, et virtutis, et justitiae, quorum omnium fons unus est, una vis, una sedes; et simplex est, quod paribus animis, summaque concordia unum sequamur, et colamus Deum; et angusta, quoniam paucioribus virtus data est; et ardua, quoniam ad bonum, quod summum atque sublime est, nisi cum summa difficulate ac labore non potest perveniri.



CAPUT VIII. De erroribus Philosophorum, ac varietate Legum.

[Col. 0659C] Haec est via, quam philosophi quaerunt: sed ideo [Col. 0660A] non inveniunt, quia in terra potius, ubi apparere non potest, quaerunt. Errant ergo velut in mari magno, nec quo ferantur intelligunt, quia nec viam cernunt, nec ducem sequuntur ullum. Eadem namque ratione hanc vitae viam quaeri oportet, qua in alto iter navibus quaeritur; quae nisi aliquod coeli lumen observent, incertis cursibus vagantur. Quisquis autem rectum iter viae tenere nititur, non terram debet aspicere, sed coelum: et (ut apertius loquar) non hominem sequi debet, sed Deum; non his terrestribus simulacris, sed Deo servire coelesti; non ad corpus referre omnia, sed ad mentem; non huic vitae dare operam, sed aeternae. Itaque si oculos in coelum semper intendas, et solem, quo oritur, observes, eumque habeas vitae quasi navigii ducem, sua sponte in viam [Col. 0660B] pedes dirigentur; et illud coeleste lumen, quod sanis mentibus multo clarior sol est, quam hic quem carne mortali videmus, sic reget, sic gubernabit, ut ad summum sapientiae, virtutisque portum sine ullo errore perducat.

Suscipienda igitur Dei lex est, quae nos ad hoc iter dirigat: illa sancta, illa coelestis, quam Marcus Tullius in libro de Republica tertio pene divina voce depinxit; cujus ego, ne plura dicerem, verba subjeci: »Est quidem vera lex, recta ratio, naturae congruens, diffusa in omnes, constans, sempiterna; quae vocet ad officium, jubendo; vetando, a fraude deterreat: quae tamen neque probos frustra jubet, aut vetat; [Col. 0660C] nec improbos jubendo, aut vetando movet. Huic legi [Col. 0661A] nec obrogari fas est, neque derogari ex hac aliquid licet, neque tota abrogari potest. Nec vero aut per Senatum, aut per populum solvi hac lege possumus. Neque est quaerendus explanator, aut interpres ejus alius. Nec erit alia lex Romae, alia Athenis, [Col. 0661A] [50Kb] alia nunc, alia posthac: sed et omnes gentes, et omni tempore una lex, et sempiterna, et immutabilis continebit; unusque erit communis quasi magister, et imperator omnium Deus, ille legis hujus inventor, disceptator, lator; cui qui non parebit, ipse se fugiet, ac naturam hominis aspernatus, hoc ipso luet maximas poenas, etiamsi caetera supplicia quae putantur effugerit.« Quis sacramentum Dei sciens, tam significanter enarrare legem Dei posset, quam illam homo longe a veritatis notitia remotus expressit? [Col. 0661B] Ego vero eos, qui vera imprudentes loquuntur, sic habendos puto, tanquam divinent spiritu aliquo instincti. Quod si, ut legis sanctae vim rationemque pervidit, ita illud quoque scisset aut explicasset, in quibus praeceptis lex ipsa consisteret: non philosophi functus fuisset officio, sed prophetae. Quod quia facere ille non poterat, nobis faciendum est, quibus ipsa lex tradita est ab illo uno magistro et imperatore omnium Deo.



[Col. 0662A] CAPUT IX. De Lege et Praecepto Dei; de Misericordia, atque errore Philosophorum.

Hujus legis caput primum est, ipsum Deum nosse, soli obtemperare, solum colere. Non potest enim rationem hominis obtinere, qui parentem animae suae Deum nescit; quod est summum nefas. Quae ignoratio facit, ut diis alienis serviat, quo nihil sceleratius committi potest. Hinc jam proclivis est ad malitiam gradus per ignorantiam veri ac singularis boni; quia Deus, quem nosse refugit, fons est ipse bonitatis. Vel si justitiam sequi volet Dei, divini tamen juris ignarus, [Col. 0662B] gentis suae leges tanquam verum jus amplectitur; quas non utique justitia, sed utilitas reperit. Cur enim per omnes populos diversa et varia jura sunt condita, nisi quod unaquaeque gens id sibi sanxit, quod putavit rebus suis utile? Quantum autem a justitia recedat utilitas, populus ipse Romanus docet, qui per Feciales bella indicendo, et legitime injurias faciendo, semper aliena cupiendo, atque rapiendo, et possessionem sibi totius [Col. 0663A] orbis comparavit. Verum hi justos se putant, [Col. 0663A] [16Kb] si contra leges suas nihil faciant; quod etiam timori adscribi potest, si praesentium poenarum metu sceleribus abstineant. Sed concedamus sane, ut id natura, vel (ut ait philosophus) sua sponte faciant, quod legibus facere coguntur. Num idcirco justi erunt, quia parent institutis hominum, qui et ipsi aut errare, aut injusti esse potuerunt! Sicut illi duodecim Tabularum conditores, qui certe publicae utilitati pro conditione temporum servierunt. Aliud est igitur civile jus, quod pro moribus ubique variatur: aliud est vera justitia, quam uniformem ac simplicem proposuit omnibus Deus; quem qui ignorat, et ipsam justitiam ignoret necesse est.

Sed putemus fieri posse, ut aliquis naturali et ingenito [Col. 0663B] bono veras virtutes capiat, qualem fuisse Cimonem Athenis accepimus, qui et egentibus stipem dedit, et pauperes invitavit, et nudos induit. Tamen cum illud unum quod est maximum deest, agnitio Dei, jam illa bona omnia supervacua sunt et inania, ut frustra in his assequendis laboraverit. Omnis enim justitia ejus similis erit humano corpori caput non habenti; in quo tametsi membra omnia, et locis suis constent, et figura, et habitudine, tamen quoniam deest id, quod est omnium principale, et vita, et [Col. 0664A] omni sensu caret. Itaque membra illa formam tantummodo membrorum habent, usum non habent, tam scilicet, quam caput sine corpore. Cui similis est, qui cum Deum non ignoret, vivit injuste. Id enim solum habet, quod est summum: sed frustra, quoniam virtutibus tanquam membris eget.

Itaque ut sit vivum ac sensibile corpus, et agnitio Dei necessaria est, quasi caput; et omnes virtutes, quasi corpus. Ita fiet homo perfectus, ac vivus: sed tamen summa omnis in capite est; quamvis constare non possit sine omnibus, sine quibusdam tamen potest. Et erit quidem animal vitiosum ac debile; sed tamen vivet, sicut is qui et Deum novit, et in aliqua re peccat. Dat enim veniam peccatis Deus. Itaque sine membris aliquibus vivi potest, sine capite nullo modo. [Col. 0664B] Haec res efficit, ut philosophi, etiamsi natura sint boni, tamen nihil sciant, nihil sapiant. Omnis doctrina et virtus eorum sine capite est; quia Deum nesciunt, qui est virtutis ac doctrinae caput: quem qui non agnoscit, licet videat, caecus est; licet audiat surdus; licet loquatur, elinguis est. Cum vero conditorem rerum parentemque cognoverit, tunc et videbit, et audiet, et loquetur. Habere enim caput coepit, in quo sunt sensus omnes collocati, hoc est oculi, aures, et lingua. Nam profecto is videt, qui veritatem in qua Deus est, vel [Col. 0665A] Deum in quo veritas est, oculis cordis aspexerit: is audit, qui divinas voces ac praecepta vitalia [Col. 0665A] [4Kb] pectori suo affigit: is loquitur, qui coelestia disserens, virtutem ac majestatem Dei singularis enarrat. Quare non est dubium, quin impius sit, quisquis Deum non agnoverit; omnesque virtutes ejus, quas habere aut tenere se putat, in illa mortifera via reperiuntur, quae est tota tenebrarum. Quapropter nihil est quod aliquis sibi gratuletur, si has inanes virtutes adeptus est; quia non tantum miser, qui bonis praesentibus careat, sed etiam stultus sit necesse est, qui labores in vita sua maximos suscipiat incassum. Nam dempta spe immortalitatis, quam Deus pollicetur in sua Religione versantibus, cujus assequendae gratia virtus appetenda est, et quidquid malorum acciderit perferendum, [Col. 0665B] maxima erit profecto vanitas, obsequi velle virtutibus, quae frustra homini calamitates afferunt et labores. Nam si virtus est, egestatem, exilium, dolorem, mortem, quae timentur a caeteris, pati fortiter ac subire; quid tandem in se boni habet, cur eam propter seipsam philosophi dicant expetendam? Nimirum supervacuis et inanibus poenis delectantur, quibus licet agere tranquille.

Si enim mortales sunt animae, si virtus dissoluto corpore nihil futura est, quid fugimus attributa nobis bona, quasi aut ingrati, aut indigni qui divinis muneribus perfruamur? Quae bona ut habeamus, scelerate impieque vivendum est; quia virtutem, id est, justitiam paupertas sequitur. Sanus igitur non est, qui nulla spe majore proposita, iis bonis, quibus caeteri [Col. 0665C] utuntur in vita, labores, et cruciatus, et miserias anteponat. Si autem virtus (ut ab his rectissime dicitur) capessenda est, quia constet ad eam nasci hominem, subesse debet spes aliqua major, quae malorum et laborum, quos perferre virtutis est, magnum afferat praeclarumque solatium. Nec aliter virtus, cum per se dura sit, haberi pro bono potest quam si acerbitatem suam maximo bono penset. [Col. 0666A] Aeque non aliter his bonis praesentibus abstinendum est, quam si sunt alia majora, propter quae tanti sit, et voluptates omittere, et mala omnia sustinere. Ea vero nulla sunt alia (ut in tertio docui) nisi perpetuae vitae. Hanc autem praestare quis potest, nisi Deus, qui virtutem ipsam proposuit? Ergo in Dei agnitione et cultu rerum summa versatur: in hoc est spes omnis ac salus hominis; hic est sapientiae gradus primus, ut sciamus quis sit nobis verus pater, eumque solum pietate debita prosequamur, huic pareamus, huic devotissime serviamus; in eo promerendo actus omnis, et cura, et opera collocetur.



CAPUT X. De Religione erga Deum, et Misericordia erga homines; atque de Mundi principio.

[Col. 0666B] Dixi, quid debeatur Deo: dicam nunc, quid homini tribuendum sit; quanquam id ipsum quod homini tribueris, Deo tribuitur, quia homo Dei simulacrum est. Sed tamen primum officium justitiae est, conjungi cum Deo; secundum, cum homine. Sed illud primum, Religio dicitur; hoc secundum, misericordia vel humanitas nominatur. Quae virtus propria est justorum et cultorum Dei; quod ea sola vitae communis continet rationem. Deus enim, qui caeteris animalibus sapientiam non dedit, naturalibus ea munimentis ab incursu et periculo tutiora generavit. Hominem vero quia nudum fragilemque formavit, ut eum sapientia potius instrueret, dedit ei praeter caetera hunc pietatis affectum ut homo hominem tueatur, diligat, foveat, contraque omnia pericula et accipiat, [Col. 0666C] et praestet auxilium. Summum igitur inter se hominum vinculum est humanitas: quod qui disrupit, nefarius et parricida existimandus est. Nam si ab uno homine, quem Deus finxit, omnes orimur, certe consanguinei sumus; et ideo maximum scelus putandum est, odisse hominem, vel nocentem. Propterea Deus praecepit inimicitias per nos nunquam faciendas, semper esse tollendas; scilicet ut eos, qui sint nobis [Col. 0667A] inimici, necessitudinis admonitos mitigemus. Item si ab uno Deo inspirati omnes et animati sumus, quid aliud quam fratres sumus? Et quidem conjunctiores, quod animis, quam quod corporibus. [Col. 0667A] [30Kb] Itaque non errat Lucretius, cum dicit:

Denique, coelesti sumus omnes semine oriundi:
Omnibus ille idem pater est.
Ergo pro belluis immanibus sunt habendi, qui homini nocent, qui contra jus humanitatis et fas omne spoliant, cruciant, occidunt, exterminant.

Ob hanc necessitudinem germanitatis docet nos Deus, malum nunquam facere, semper bonum. Id autem ipsum bene facere quid sit, idem ipse praescribit: praestare auxilium depressis et laborantibus; [Col. 0667B] impertiri victum non habentibus. Deus enim, quoniam [Col. 0668A] pius est, animal nos voluit esse sociale. Itaque in aliis hominibus nos ipsos cogitare debemus. Non meremur in periculo liberari si non succurrimus: non meremur auxilium, si negamus. Ad hanc partem Philosophorum nulla praecepta sunt; quippe qui falsae virtutis specie capti, misericordiam de homine sustulerunt, et dum volunt sanare, vitiaverunt. Et cum iidem plerumque fateantur, societatis humanae communionem esse retinendam, ab ea plane seipsos inhumanae suae virtutis rigore dissociant. Convincendus ergo etiam hic error illorum est, qui nihil cuiquam impertiendum putant. Urbis condendae originem atque causam non unam intulerunt: sed alii eos homines, qui sint ex terra primitus nati, cum per silvas et campos erraticam degerent vitam, [Col. 0668B] nec ullo inter se sermonis aut juris vinculo cohaererent, [Col. 0669A] sed frondes et herbam pro cubilibus, speluncas et antra pro domibus haberent, bestiis et fortioribus animalibus praedae fuisse commemorant. Tum eos, qui aut laniati effugerant, aut laniari proximos viderant, admonitos periculi sui ad alios homines decurrisse, praesidium implorasse, et primo nutibus voluntatem suam significasse; deinde sermonis initia tentasse, ac singulis quibusque rebus nomina imprimendo, [Col. 0669A] [21Kb] paulatim loquendi perfecisse rationem. Cum autem nec multitudinem ipsam viderent contra bestias esse tutam, oppida etiam coepisse munire; vel ut quietem noctis tutam sibi facerent, vel ut incursiones atque impetus bestiarum non pugnando, sed objectis aggeribus arcerent.

O ingenia hominibus indigna quae has ineptias protulerunt! [Col. 0669B] miseros, atque miserabiles, qui stultitiam suam litteris memoriaeque mandaverunt! Qui cum viderent mutis quoque animalibus ingenitam esse rationem, vel conveniendi, vel invicem appetendi, vel periculi fugiendi, vel mali cavendi, vel cubilia sibi et latibula parandi; homines autem ipsos existimaverint non nisi exemplis admoneri ac discere potuisse, quid metuere, quid cavere, quid facere deberent; aut nunquam conventuros inter se fuisse, nec loquendi rationem reperturos, nisi eos bestiae comedissent. Haec aliis delira visa sunt (ut fuerunt) dixeruntque, non ferarum laniatus causam fuisse coeundi, sed ipsam potius humanitatem: itaque inter se congregatos, quod natura hominum solitudinis fugiens, et communionis ac societatis [Col. 0669C] appetens esset. Non magna inter eos disceptatio est. Siquidem causae dispares sunt, res eadem est. Potuit [Col. 0670A] igitur utrumque, quia non repugnat: sed tamen utrumque nullo modo verum est; quia non per omnem terram nati sunt homines e terra, tanquam ex draconis alicujus dentibus proseminati (ut poetae ferunt) sed unus homo à Deo fictus est, ab eoque uno omnis terra humano genere completa est, eadem scilicet ratione, qua rursus post diluvium: quod certe negare non possunt. Nulla igitur in principio facta est ejusmodi congregatio; nec unquam fuisse homines in terra, qui praeter infantiam non loquerentur, intelliget cui ratio non deest. Fingamus tamen illa vera esse, quae otiosi et inepti senes fabulantur, ut eos suis potissimum sensibus et suis rationibus refellamus.

Si hac de causa sunt homines congregati, ut mutuis [Col. 0670B] auxiliis imbecillitatem suam tuerentur; succurrendum est igitur homini, qui egeat auxilio. Cum enim praesidii causa homines societatem cum hominibus inierint et sanxerint, foedus illud inter homines a principio ortus sui ictum aut violare, aut non conservare, summum nefas putandum est. Nam qui se a praestando auxilio removet, etiam ab accipiendo se removeat necesse est; quia nullius opera indigere se putat, qui alteri suam denegat. Huic vero, qui se ipse dissociat ac secernit a corpore, non ritu hominis, sed ferarum more vivendum est. Quod si fieri non potest, retinendum est igitur omni modo vinculum societatis humanae, quia homo sine homine nullo modo potest vivere. Retentio autem societatis est communitas, id est auxilium praestare, ut possimus accipere. Sin vero [Col. 0670C] (ut illi alii disputant) humanitatis ipsius causa facta est hominum congregatio, homo certe hominem debet [Col. 0671A] agnoscere. Quod si fecerunt illi rudes et adhuc feri homines, et fecerunt nondum constituta loquendi ratione, quid putemus hominibus expolitis, et sermonis [Col. 0671A] [14Kb] rerumque omnium commercio inter se copulatis esse faciendum, qui assueti hominibus solitudinem ferre non possunt?



CAPUT XI. De personis in quas beneficium sit conferendum.

Conservanda est igitur humanitas, si homines recte dici velimus. Id autem ipsum conservare humanitatem, quid aliud est, quam diligere hominem, quia homo sit, et idem quod nos sumus? Discordia igitur atque dissensio non est secundum hominis rationem. Verumque est illud Ciceronis, quod ait, hominem naturae obedientem homini nocere non posse. [Col. 0671B] Ergo si nocere homini contra naturam est, prodesse igitur homini secundum naturam sit necesse est. Quod qui non facit, hominis se appellatione dispoliat; quia humanitatis officium est, necessitati hominis ac periculo subvenire. Quaero igitur ab iis, qui flecti ac misereri non putant esse sapientis: si homo ab aliqua bestia comprehensus, auxilium sibi armati hominis imploret, utrumne succurrendum putent, an minime? Non sunt tam impudentes, ut negent fieri oportere quod flagitat, quod exposcit humanitas. Item si aliquis circumveniatur igni, ruina opprimatur, mergatur mari, flumine rapiatur, num putent hominis esse, non auxiliari? non sunt ipsi homines, si putent. Nemo enim potest ejusmodi periculis non esse subjectus. [Col. 0671C] Imo vero et hominis et fortis viri esse dicent, [Col. 0672A] servare periturum. Si ergo in ejusmodi casibus, qui periculum vitae homini afferunt, succurrere humanitatis esse concedunt, quid causae est, cur, si homo esuriat, sitiat, algeat, succurrendum esse non putent? Quae cum sint paria natura cum illis casibus fortuitis, et unam eamdemque humanitatem desiderent, tamen illa discernunt, quia non re ipsa vera, sed utilitate praesenti omnia metiuntur. Illos enim, quos periculo surripiunt, sperant sibi gratiam relaturos. Egentes autem, quia non sperant, perire arbitrantur quidquid ejusmodi hominibus impertiant. Hinc est illa Plauti detestanda sententia:

Male meretur, qui mendico dat, quod edat.
Nam et illud, quod dat, perit;
Et illi producit vitam ad miseriam.
[Col. 0672B] Atenim poeta fortasse pro persona locutus est.

Quid Marcus Tullius in suis Officialibus libris, nonne hoc idem suadet, non esse omnino largiendum? Sic enim dixit: »Largitio quae fit ex re familiari, fontem ipsum benignitatis exhaurit; ita benignitate benignitas tollitur, qua quo in plures usus sis, eo minus in multos uti possis.« Et idem paulo post: »Quid autem est stultius, quam quod libenter facias, curare ut id diutius facere non possis?« Videlicet professor sapientiae refrenat homines ab humanitate, monetque ut rem familiarem diligenter custodiant; malintque arcam, quam justitiam conservare. Quod cum intelligeret inhumanum esse, ac nefarium, mox alio capite, quasi actus poenitentia, sic ait: »Nonnunquam tamen est largiendum; nec hoc benignitatis genus omnino [Col. 0672C] repudiandum, et saepe idoneis hominibus egentibus [Col. 0673A] de re familiari impertiendum.« Quid est idoneis? nempe iis, qui restituere ac referre gratiam possint. Si nunc Cicero viveret, exclamarem profecto: Hic, hic, Marce Tulli, aberrasti a vera justitia; eamque uno verbo sustulisti; cum pietatis et humanitatis officia utilitate metitus es. [Col. 0673A] [5Kb] Non enim idoneis hominibus largiendum est, sed quantum potest, non idoneis. Id enim juste, id pie, id humane sit, quod fine spe recipiendi feceris.

Haec est vera illa et germana justitia, cujus solidam et expressam nullam tenere vos dicis. Ipse pluribus locis clamas, mercenariam non esse virtutem; faterisque in libris Legum tuarum, liberalitatem gratuitam esse, his verbis: »Nec est dubium, quin is, qui liberalis benignusque dicitur, officium, non fructum sequatur.« Cur ergo idoneis potius largiris, nisi ut [Col. 0673B] postea mercedem recipias? Te igitur auctore ac praeceptore justitiae, quisquis idoneus non erit, nuditate, siti, fame conficietur; nec homines copiosi, et usque ad delicias abundantes subvenient ultimae necessitati. Si virtus mercedem non exigit, si propter se ut dicis, expetenda est; ergo justitiam matrem principemque [Col. 0674A] virtutum suo pretio, non tuo commodo aestima. Ei potissimum tribue, a quo nihil speres. Quid personas eligis? quid membra inspicis? Pro homine tibi habendus est, quisquis ideo precatur, quia te hominem putet. Abjice umbras illas imaginesque justitiae, atque ipsam veram et expressam tene. Largire caecis, debilibus, claudis, destitutis; quibus, nisi largiare, moriendum est. Inutiles sunt hominibus, sed utiles Deo, qui eos retinet in vita, qui spiritu donat, qui luce dignatur. Fove, quantum in te est, et animas hominum, ne extinguantur, humanitate sustenta. Qui succurrere perituro potest, si non succurrerit, occidit. Verum isti, quia neque naturam retinent, neque praemium in eo quod sit sciunt, dum perdere timent, perdunt; et in id, quod maxime cavent, incidunt, ut [Col. 0674B] quidquid largiuntur, aut pereat omnino, aut ad tempus brevissimum prosit. Nam qui exiguam stipem miseris negant, qui conservare humanitatem sine damno suo volunt, patrimonia sua effundunt, ut aut peritura et fragilia sibi comparent, aut certe maximis suis damnis nihil consequantur.

Quid enim dicendum est de iis, qui populari levitate [Col. 0675A] ducti, vel magnis urbibus suffecturas opes [Col. 0675A] [6Kb] exhibendis muneribus impendunt? nisi eos dementes atque furiosos, qui praestent id populo, quod et ipsi perdant, et nemo eorum, quibus praestatur, accipiat. Itaque ut est omnis voluptas caduca et brevis, oculorum maxime et aurium, aut obliviscuntur homines, et alterius damna pro ingratis habent; aut etiam offenduntur, si non est libidini vulgi satisfactum: ut etiam homines stultissimi malum sibi malo comparaverint; aut si adeo placuerunt, nihil amplius, quam inanem favorem paucorumque dierum fabulas assequuntur. Sic quotidie levissimorum hominum patrimonia in res supervacuas prodiguntur. Num ergo illi sapientius, qui utiliora et diuturniora civibus suis exhibent munera? ii scilicet, qui publicis operibus extructis, memoriam nomini suo quaerunt? ne isti quidem recte bona [Col. 0675B] sua in terra sepeliunt; quia nec memoria quidquam mortuis confert, nec opera eorum sempiterna sunt: siquidem aut uno tremore terrae dissipantur et corruunt, aut fortuito consumuntur incendio, aut hostili aliquo impetu diruuntur, aut certe vetustate ipsa dissoluta labuntur. »Nihil est enim ut ait orator, opere et manufactum quod non conficiat et consumat vetustas. At haec justitia et lenitas florescit quotidie magis.« Illi ergo melius, qui tribulibus suis aut clientibus largiuntur: [Col. 0676A] aliquid enim praestant hominibus, et prosunt: sed non est illa vera et justa largitio. Beneficentia enim nulla est, ubicumque necessitas non est. Perit ergo quidquid gratiae causa tribuitur non indigentibus; aut cum foenore redit, et beneficentia non erit. Quod et si gratum est iis, quibus datur, justum tamen non est, quia si non fiat, nihil mali sequitur. Unum igitur certum et verum liberalitatis officium est, egentes atque inutiles alere.



CAPUT XII. De generibus beneficentiae, et operibus misericordiae.

Haec est illa perfecta justitia, quae custodit humanam, de qua philosophi loquuntur, societatem. Hic divitiarum maximus ac verissimus fructus est, non uti [Col. 0676B] opibus ad propriam unius voluptatem, sed ad multorum salutem, non ad praesentem suum fructum, sed ad justitiam, quae sola non interit. Tenendum est igitur omni modo, ut ab officio misericordiae spes recipiendi absit omnino. Hujus enim operis et officii merces a Deo est expectanda solo: nam si ab homine expectes, jam non humanitas erit illa, sed beneficii foeneratio; nec potest videri bene meruisse, qui quod facit, non alteri, sed sibi praestat; et tamen res eodem [Col. 0677A] redit; [Col. 0677A] [5Kb] ut quod alteri quisque praestiterit, nihil ab eo commodi sperans, vere sibi praestet, quia mercedem capiet a Deo. Idem Deus praecepit, ut si quando coenam paraverimus, eos in convictum adhibeamus, qui revocare non possint et vicem reddere; ut omnis actus vitae nostrae non careat misericordiae munere. Nec tamen quisquam interdictum sibi putet, aut communione cum amicis, aut charitate cum proximis. Sed notum nobis Deus fecit, quod sit verum et justum opus, ita nos oportet cum proximis vivere, dummodo sciamus illud ad hominem, hoc ad Deum pertinere.

Praecipua igitur virtus est hospitalitas; quod philosophi quoque aiunt: sed eam detorquent a vera justitia, et ad commodum rapiunt. »Recte, inquit Cicero, a Theophrasto est laudata hospitalitas. [Col. 0677B] Est enim (ut mihi quidem videtur) valde decorum, patere domos hominum illustrium hospitibus illustribus.« Eodem modo rursus erravit, quo tum, cum idoneis esse diceret largiendum. Non enim justi et sapientis viri domus illustribus debet patere, sed humilibus et abjectis. Nam illustres illi ac potentes nulla re possunt indigere; quos opulentia sua et munit, et honorat. Nihil autem a viro justo faciendum est, nisi quod sit beneficium. Beneficium autem si refertur, interit, atque finitur; nec enim possumus id habere integrum, cujus pretium nobis persolutum est. In his itaque beneficiis justitiae ratio versatur, [Col. 0677C] quae salva et incorrupta permanserint: permanent [Col. 0678A] autem non aliter, quam si praestentur hominibus iis, qui prodesse nullo modo possunt. At ille in recipiendis illustribus nihil spectavit aliud, nisi utilitatem; nec dissimulavit homo ingeniosus, quid ex eo commodi speraret. Ait enim, qui id faciat, potentem apud exteros futurum per gratiam principum, quos sibi hospitii et amicitiae jure constrinxerit. O quam multis argumentis Ciceronis inconstantia, si id agerem, coargui posset! Nec tam nostris, quam suis verbis refelleretur. Idem quippe ait, ut quisque maxime ad suum commodum referat, quaecumque agit, ita minime esse virum bonum. Idem etiam negat, simplicis et aperti hominis esse, ambire, simulare aliquid, et praetendere, aliud agere videri, cum aliud agat; praestare se alteri fingere, quod sibi praestet: sed [Col. 0678B] malitiosi potius, et astuti, et fallacis, et subdoli. Quomodo ergo defenderet, quominus ambitiosa illa hospitalitas malitia esset? »Tu mihi per omnes portas circumcurses, ut advenientes populorum atque urbium principes domum tuam invites, ut per eos apud cives eorum potentiam consequare; velisque te justum, et humanum, et hospitalem videri, cum studeas utilitati tuae.« Verum hoc ille non potius incaute? Quid enim minus in Ciceronem convenit? Sed ignorantia veri juris, prudens ac sciens in hos se laqueos induit. Quod ut ei possit ignosci, testificatus est non ad veram justitiam, quam non teneat, praecepta se [Col. 0678C] dare; sed ad umbram imaginemque justitiae. Ignoscendum [Col. 0679A] est igitur umbratico et imaginario praeceptori; [Col. 0679A] [16Kb] nec ab eo veritas exigenda est, qui se nescire fateatur.

Captivorum redemptio magnum atque praeclarum justitiae munus est: quod idem ipse Tullius approbavit. »Atque haec benignitas, inquit, etiam reipublicae est utilis, redimi e servitute captos, locupletari tenuiores. Hanc ego consuetudinem benignitatis largitioni munerum longe antepono. Haec est gravium hominum, atque magnorum.« Proprium igitur justorum opus est, alere pauperes, ac redimere captivos, cum apud injustos, si qui haec faciant, graves et magni appellentur. Iis enim maximae laudis est benefacere, quos nemo speravit esse facturos. Nam qui bonum facit vel consanguineo, vel proximo, vel amico; [Col. 0679B] aut nullam, aut certe non magnam laudem meretur; quia facere debet, sitque impius ac detestabilis, nisi fecerit id, quod ab eo et natura ipsa, et necessitudo exigit; et si facit, non tam gloriae assequendae, quam reprehensionis vitandae gratia facit. Qui autem fecit alieno, et ignoto, is vero dignus est laude; quoniam, ut faceret, sola ductus est humanitate. Ibi ergo justitia est, ubi ad benefaciendum necessitatis vinculum nullum est. Hoc igitur officium benignitatis ne anteponere quidem largitioni munerum debuit, [Col. 0680A] quod est comparantis, et e duobus bonis id, quod sit melius, eligentis. Illa enim largitio hominum patrimonia sua in mare abjicientium inanis, et levis, et ab omni justitia remotissima est. Itaque ne dici quidem munera oportet, in quibus nemo accipit, nisi qui accipere non meretur.

Non minus magnum justitiae opus est, pupillos et viduas destitutos, et auxilio indigentes tueri, atque defendere. Quod adeo universis divina lex illa praescribit; quando quidem boni quique judicesad officium suum judicant pertinere, ut eos naturali humanitate foveant, ac iisdem prodesse nitantur. Verum haec opera proprie nostra sunt, qui legem, qui verba ipsius Dei praecipientis accepimus. Nam illi sentiunt quidem natura esse justum tueri eos, qui tutela carent: [Col. 0680B] sed, cur ita sit, non perspiciunt. Deus enim, cujus perpetua clementia est, idcirco viduas pupillosque defendi ac foveri jubet, ne quis respectu ac miseratione pignorum suorum retardetur, quominus mortem pro justitia fideque suscipiat: sed incunctanter ac fortiter subeat, cum sciat se caros suos Deo relinquere, nec his unquam praesidium defuturum. Aegros quoque, quibus defuerit qui assistat, curandos fovendosque suscipere, summae humanitatis et magnae operationis est: quod qui fecerit, vivam hostiam [Col. 0681A] Deo acquiret; et quod alteri dederit ad tempus, ipse a Deo accipiet in aeternum. Ultimum illud et maximum pietatis officium est, peregrinorum et pauperum sepultura: [Col. 0681A] [5Kb] quod illi virtutis justitiaeque doctores prorsus non attigerunt. Nec enim poterant id videre, qui utilitate omnia officia metiebantur. In caeteris enim, quae supra dicta sunt, quamvis verum limitem non tenuerint; tamen, quoniam commodi aliquid in his deprehenderunt, quasi odore quodam veritatis retenti, propius oberrarunt: hoc autem, quia nihil videre in eo commodi poterant, reliquerunt.

Quin etiam non defuerunt, qui supervacaneam facerent sepulturam; nihilque esse dicerent mali, jacere inhumatum atque abjectum: quorum impiam sapientiam, cum omne humanum genus respuit, tum [Col. 0681B] divinae voces, quae id fieri jubent. Verum illi non audent dicere, id non esse faciendum: sed, si forte non fiat, nihil esse incommodi. Itaque in ea re non tam praecipientium, quam consolantium funguntur officio, ut si forte id sapienti evenerit, ne se ob hoc miserum putet. Nos autem non quid sapienti ferendum sit dicimus: sed quid facere ipse debeat. Itaque non quaerimus nunc utrumne tota sepeliendi ratio sit utilis, necne: sed haec, etiamsi sit inanis (ut illi existimant), tamen facienda est, vel ob hoc solum, quod [Col. 0682A] apud homines bene et humane fieri videtur. Animus enim quaeritur, et propositum ponderatur. Non ergo patiemur, figuram et figmentum Dei feris ac volucribus in praedam jacere: sed reddemus id terrae, unde ortum est; et quamvis in homine ignoto necessariorum munus implebimus, in quorum locum, quia de sunt, succedat humanitas, et ubicumque homo desiderabitur, ibi exigi officium nostrum putabimus. In quo autem magis justitiae ratio consistit, quam in eo, ut quod praestamus nostris per affectum, praestemus alienis per humanitatem; quae est multo certior justiorque? Quae cum fit, jam non homini praestatur, qui nihil sentit; sed Deo soli, cui carissimum sacrificium est opus justum. Dicet aliquis fortasse: Si haec omnia fecero, nihil habebo. Quid enim, si magnus hominum numerus egebit, algebit, capietur, morietur, [Col. 0682B] ut haec facientem vel uno die patrimonio exui sit necesse, perdamne rem familiarem, meo, aut majorum labore quaesitam, ut jam ipsi mihi aliena misericordia vivendum sit?

Quid tu tam pusillo animo paupertatem times? quam etiam vestri philosophi laudant: nihil hac tutius, nihilque tranquillius esse testantur. Hoc quod times, sollicitudinum portus est. An ignoras, quot periculis, quot casibus cum his malis opibus subjaceas? Quae [Col. 0683A] tecum bene agent, si sine tuo cruore transierint. Tu vero praeda onustus incedis, et spolia geris, quae irritent animos etiam tuorum. Quid ergo dubitas bene collocare id, quod tibi forsan [Col. 0683A] [6Kb] eripiet aut unum latrocinium, aut existens repente proscriptio, aut hostilis aliqua direptio? Quid verere fluxum et fragile bonum facere sempiternum, aut thesauros tuos custodi Deo credere, ubi non furem praedonemque timeas, non rubiginem, non tyrannum? Qui apud Deum dives est, pauper esse nunquam potest. Si justitiam tanti putas, sequere, abjectis oneribus quae te premunt: libera te ipsum compedibus et catenis, ut expeditus ad Deum curras. Magni et excelsi animi est despicere et calcare mortalia. Sed si hanc virtutem non capis, ut divitias tuas in aram Dei conferas, ut fragilibus tibi [Col. 0683B] compares firmiora, liberabo te metu. Omnia ista praecepta non tibi soli dantur, sed omni populo, qui mente conjunctus est, et cohaeret sicut homo unus. Si solus magnis operibus non sufficis, pro virili parte operare justitiam, sic tamen, ut quantum divitiis inter caeteros, tantum opere praecellas. Neque nunc suaderi tibi putes, ut rem familiarem tuam minuas, vel exhaurias: sed quae in supervacua fueras impensurus, ad meliora convertas. Unde bestias emis, hinc captos redime; unde feras pascis, hinc pauperes ale; unde homines ad gladium comparas, hinc innocentes [Col. 0684A] mortuos sepeli. Quid prodest perditae nequitiae bestiarios facere locupletes, et instruere ad flagitia? Transfer ad magnum sacrificium male peritura; ut pro his veris muneribus habeas a Deo munus aeternum. Magna est misericordiae merces, cui Deus pollicetur peccata se omnia remissurum. Si audieris, inquit, preces supplicis tui, et ego audiam tuas. Si misertus laborantium fueris, et ego in tuo labore miserebor. Si autem non respexeris, nec adjuveris, et ego animum tuum contra te geram, tuisque te legibus judicabo.



CAPUT XIII. De poenitentia, de misericordia, ac peccatorum venia.

[Col. 0684B] Quoties igitur rogaris, tentari te a Deo crede, an sis dignus audiri. Circumspice conscientiam tuam et, quantum potes, medere vulneribus. Nec tamen quia peccata largitione tolluntur, dari tibi licentiam peccandi putes. Abolentur enim, si Deo largiare, quia peccaveris; nam si fiducia largiendi pecces, non abolentur. Deus enim purgari homines a peccatis maxime cupit, ideoque agi poenitentiam jubet. Agere autem poenitentiam, nihil aliud est, quam profiteri et affirmare, se ulterius non peccaturum. Ignoscitur [Col. 0685A] itaque iis qui ad peccatum [Col. 0685A] [5Kb] imprudenter incauteque labuntur: veniam non habet, qui sciens peccat. Nec tamen si aliquis fuerit purificatus ab omni labe peccati, temperandum sibi ab opere largitionis existimet, quia non habeat peccata, quae deleat. Imo vero tum magis justitiam debet operari, cum factus est justus, ut quod ante in medelam vulnerum fecerat, postmodum faciat in laudem gloriamque virtutis. Eo accedit, quod nemo esse sine delicto potest, quandiu indumento carnis oneratus est. Cujus infirmitas triplici modo subjacet dominio peccati, factis, dictis, cogitationibus.

Per hos gradus ad summum culmen justitia procedit. Primus est virtutis gradus malis operibus abstinere; secundus, etiam malis verbis; tertius, etiam [Col. 0685B] cogitatione rerum malarum. Qui primum gradum ascendit, satis justus est; qui secundum, jam perfectae virtutis: siquidem neque factis, neque sermone delinquat: qui tertium, is vero similitudinem Dei assecutus videtur. Est enim pene supra humanum modum, ne in cogitationem quidem admittere, quod sit vel factu malum, vel improbum dictu. Itaque etiam justi homines, qui fraenare se possunt ab omni opere injusto, nonnunquam tamen ipsa fragilitate vincuntur, ut vel in ira malum dicant, vel in aspectu [Col. 0686A] rerum delectabilium tacita cogitatione concupiscant. Quod si mortalis conditio non patitur esse hominem ab omni macula purum, debent ergo largitione perpetua peccata carnis aboleri. Unum est enim sapientis, et justi, et vitalis viri opus, divitias suas in sola justitia collocare: qua profecto qui eget, licet ille Craesum, aut Crassum divitiis superet, hic pauper, hic nudus, hic mendicus putandus est. Danda igitur opera, ut indumento justitiae pietatisque velemur, quo nos exuat nemo, quod nobis sempiternum praebeat ornatum. Nam si deorum cultores simulacra insensibilia excolunt, et quidquid pretiosi habent, in ea conferunt, quibus nec uti possunt, nec gratias agere, quod acceperint: quanto justius est, et verius, viventia Dei simulacra excolere, ut promereare [Col. 0686B] viventem? Quae sicut usui habent quidquid acceperint, et gratias agunt: ita Deus, in cujus conspectu bonum feceris, et probabit, et mercedem pietatis exsolvet.



CAPUT XIV. De affectibus, ac de iis Stoicorum sententia, et de virtute, vitiis et misericordia.

Si ergo in homine praeclarum et excellens est bonum misericordia, idque divinis testimoniis, et bonorum malorumque consensu optimum judicatur: [Col. 0687A] apparet philosophos longe abfuisse ab humano bono [Col. 0687A] [39Kb] qui neque praeceperunt ejusmodi quidquam, neque fecerunt; sed virtutem, quae in homine propemodum singularis est, pro vitio semper habuerunt. Libet hic interponere unum de philosophia locum, ut illorum plenius coarguamus errores, qui misericordiam, cupiditatem, metum, morbos animi appellant. Conantur illi quidem virtutes a vitiis distinguere, quod est sane facillimum. Quis enim non possit liberalem a prodigo separare (ut illi faciunt) aut parcum a sordido, aut quietum ab inerti, aut cautum a timido? quod haec, quae sunt bona, fines suos habeant; quos si excesserint, in vitia labuntur: ita ut constantia, nisi pro veritate suscepta sit, fit impudentia; item fortitudo, si nulla necessitate cogente, aut non pro causa honesta [Col. 0687B] certum periculum subierit, in temeritatem convertitur. Libertas quoque, si alios insectetur, potius quam insectantibus resistat, contumacia est. Severitas etiam, nisi se intra congruentes nocentium poenas coerceat, fit saeva crudelitas.

Itaque dicunt, eos, qui mali videantur, non sua sponte peccare, nec mala potius eligere: sed bonorum specie lapsos, incidere in mala, dum bonorum ac malorum discrimen ignorant. Haec quidem falsa non sunt: sed ad corpus cuncta referuntur. Nam parcum esse, aut constantem, aut cautum, aut quietum, aut fortem, aut severum, virtutes sunt quidem, sed hujus temporariae vitae. Nos autem, qui hanc vitam contemnimus, alias nobis virtutes propositas habemus, de quibus philosophi ne suspicari quidem [Col. 0687C] ulla ratione potuerunt. Itaque et virtutes quasdam [Col. 0688A] pro vitiis, et vitia quaedam pro virtutibus habuerunt. Nam Stoici affectus omnes, quorum impulsu animus commovetur, ex homine tollunt; cupiditatem, laetitiam, metum, moestitiam, quorum duo priora ex bonis sunt aut futuris, aut praesentibus, posteriora ex malis. Eodem modo haec quatuor, morbos (ut dixi) vocant, non tam natura insitos, quam prava opinione susceptos. Et idcirco eos censent extirpari posse radicitus, si bonorum malorumque opinio falsa tollatur. Si enim nihil censeat sapiens bonum, nihil malum; nec cupiditate ardescet, nec laetitia gestiet, nec metu terrebitur, nec aegritudine contrahetur. Mox videbimus, an efficiant, quod velint, aut quid efficiant: interim propositum arrogans, ac pene furiosum, qui se putent mederi, et eniti posse contra vim [Col. 0688B] rationemque naturae.



CAPUT XV. De affectibus ac de iis Peripateticorum sententia.

Haec enim naturalia esse, non voluntaria, omnium viventium ratio demonstrat, quae iisdem omnibus quatitur affectibus. Peripatetici ergo rectius, qui haec omnia detrahi posse negant, quia nobiscum simul nata sint; et conantur ostendere, quam providenter, et quam necessario Deus, sive natura (sic enim dicunt) his nos armarit affectibus: quos tamen, quia vitiosi plerumque fiunt, si nimii sint, posse ab homine, adhibito modo, salubriter temperari, ut tantum homini, quantum naturae satis est, relinquatur. Non insipiens disputatio, si (ut dixi) non ad hanc vitam [Col. 0688C] omnia referrentur. Stoici ergo furiosi, qui ea [Col. 0689A] non temperant, sed abscindunt, rebusque a natura insitis [Col. 0689A] [27Kb] castrare hominem quodammodo volunt. Quod tale est, quale si velint, aut metum detrahere cervis, aut venenum anguibus, aut iram feris, aut placiditatem pecudibus. Nam quae singula mutis animalibus data sunt, ea vero universa homini simul. Quod si, ut medici affirmant, laetitiae affectus in splene est, irae in felle, libidinis in jecore, timoris in corde; facilius est interficere animal ipsum, quam ex corpore aliquid evellere: quod est animantis naturam velle mutare. Sed homines prudentes non intelligunt, cum vitia ex homine tollunt, etiam se virtutem tollere, cui soli locum faciunt. Nam si virtus est, in medio irae impetu seipsum cohibere ac reprimere, quod negare non possunt; caret ergo virtute, quisquis [Col. 0689B] ira caret. Si virtus est, libidinem corporis continere; virtute careat necesse est, qui libidinem quam temperet, non habet. Si virtus est, cupiditatem ab alieni appetitione fraenare; nullam certe virtutem potest habere, qui caret eo ad quod cohibendum virtutis usus adhibetur. Ubi ergo vitia non sunt, nec virtuti quidem locus est: sicut nec victoriae quidem, ubi adversarius nullus est. Ita fit, ut bonum sine malo esse in hac vita non possit. Affectus igitur, quasi ubertas [Col. 0690A] est naturalis animorum. Nam sicut in sentes ager, qui est natura foecundus, exuberat: sic animus incultus, vitiis sua sponte invalescentibus, velut spinis obducitur. Sed cum verus cultor accesserit, statim, cedentibus vitiis, fruges virtutis oriuntur.

Deus itaque, cum hominem primum fingeret, mirabili providentia ingeneravit ei prius istas animi commotiones, ut posset capere virtutem, sicut terra culturam; posuitque materiam vitiorum in affectibus, virtutis, in vitiis. Quae profecto aut nulla erit, aut in usu esse non poterit, si desint ea, per quae vis ejus aut apparet, aut constat. Videamus nunc, iidem illi, qui vitia penitus excidunt, quid effecerint. Quatuor illos affectus, quos ex opinione bonorum malorumque nasci putant; quibus evulsis, sanandum esse animum [Col. 0690B] sapientis existimant: quoniam intelligunt et natura insitos esse, et sine his nihil moveri, nihil agi posse; alia quaedam in eorum locum vicemque supponunt: ut pro cupiditate, substituunt voluntatem: quasi vero non multo sit praestabilius, bonum cupere, quam velle. Item pro laetitia gaudium, pro metu cautionem. At in illo quarto immutandi nominis eos ratio defecit. Itaque aegritudinem penitus, id est, moestitiam doloremque animi sustulerunt: quod fieri nequaquam [Col. 0691A] potest. Quis enim possit non dolere, si patriam aut pestilentia exhauserit, aut hostis everterit, [Col. 0691A] [16Kb] aut tyrannus oppresserit? Potest aliquis non dolere, si sublatam viderit libertatem; si proximos, si amicos, si bonos viros aut exterminatos, aut crudelissime trucidatos? nisi cujus mens ita obstupuerit, ut sit ei sensus omnis ereptus. Quare aut omnia tollere debuerunt, aut implenda fuerat curta haec et debilis disputatio; id est, etiam pro aegritudine aliquid reponendum, quoniam, superioribus ita ordinatis, hoc consequens erat.

Ut enim praesentibus laetamur bonis: sic malis angimur, ac dolemus. Si ergo laetitiae, quoniam vitiosam putabant, nomen aliud indiderunt: sic aegritudini, quoniam et ipsam vitiosam putabant, aliud vocabulum tribui congruebat. Unde apparet non illis [Col. 0691B] rem defuisse, sed verbum; cujus indigentia eum totum affectum, qui est vel maximus, contra quam natura pateretur, auferre voluerunt. Nam illas nominum commutationes poteram coarguere pluribus, et ostendere, aut sermonis ornandi, augendaeque copiae gratia, multa nomina iisdem rebus imposita, aut certe non multum inter se illa distare. Nam et cupiditas a voluntate incipit; et cautio a metu oritur; et laetitia nihil aliud est, quam professum gaudium. Sed putemus, ut ipsi volunt, esse diversa. Nempe igitur cupiditatem esse dicent, perseverantem ac perpetuam voluntatem; laetitiam vero, insolenter se efferens gaudium; metum autem, nimiam et excedentem modum cautionem. Ita fit, ut ea, quae tollenda esse censent, non tollant, sed temperent; siquidem nomina tantummodo immutant, res ipsae manent. Eo igitur [Col. 0691C] imprudentes revolvuntur, quo Peripatetici ratione perveniunt; ut vitia, quoniam tolli non possunt, medie [Col. 0692A] temperanda sint. Ergo errant, quia non efficiunt, quod volunt, et longo asperoque circuitu in eamdem viam redeunt.



CAPUT XVI. De affectibus, ac de iis Peripateticorum eversa sententia: quis sit verus affectuum, quique eorum malus usus.

At ego ne Peripateticos quidem accessisse ad veritatem puto, qui vitia esse concedunt, sed ea mediocriter temperant. Carendum est enim vitiis etiam mediocribus: quin potius efficiendum fuit primum, ne vitia essent. Nec enim quidquam vitiosum nasci potest: sed vitia fieri, si male utamur affectibus; si bene, virtutes. Deinde monstrandum est, non ipsos affectus, sed eorum causas esse moderandas. Non est, [Col. 0692B] inquiunt, laetitia nimia gestiendum; sed modice, ac moderate. Hoc vero tale est, quale si dicerent, non esse currendum concitate, sed gradiendum quiete. At potest et qui graditur, errare; et qui currit, rectam viam tenere. Quid si ostendo esse aliquid, ubi non tantum modicum, sed vel punctum gaudere, vitiosum sit; et aliud contra, in quo vel exultare laetitia minime criminosum? Quid tandem nobis ista mediocritas proderit? Quaero utrumne sapienti laetandum putent, si quid inimico suo mali videat accidere; aut utrumne laetitiam fraenare debeat, si victis hostibus, aut oppresso tyranno, libertas et salus civibus parta sit?

Nemo dubitat quin et in illo exiguum laetari, et in hoc parum laetari sit maximum crimen. Eadem de caeteris affectibus dicere licet. Sed, ut dixi, non in [Col. 0692C] his moderandis sapientiae ratio versatur, sed in causis eorum: quoniam extrinsecus commoventur; nec [Col. 0693A] ipsis potissimum fraenos imponi [Col. 0693A] [4Kb] oportuit, quoniam et exigui possunt esse in maximo crimine, et maximi possunt esse sine crimine. Sed assignandi fuerunt certis temporibus, et rebus, et locis; ne vitia sint, quibus uti recte licet. Sicut enim recte ambulare bonum est, errare autem malum: sic moveri affectibus in rectum, bonum est; in pravum, malum. Nam libido, si extra legitimum torum non evagetur, licet sit vehemens, tamen culpa caret. Sin vero appetit alienum, licet sit mediocris, vitium tamen maximum est. Non est itaque morbus irasci, nec cupere, nec libidine commoveri: sed iracundum esse, morbus est, cupidum, libidinosum. Qui enim iracundus est, etiam cui non debet, aut cum non oportet, irascitur. Qui cupidus, etiam quod non opus est, concupiscit. Qui libidinosus, etiam quod legibus vetatur, affectat. Omnis [Col. 0693B] igitur ratio in eo versari debuit, ut quoniam earum rerum impetus inhiberi non potest, nec debet, quia necessario est insitus ad tuenda officia vitae, dirigeretur potius in viam rectam, ubi etiam cursus offensione ac periculo careat.



CAPUT XVII. De affectibus ac eorum usu; de patientia et summo bono Christianorum.

Sed evectus sum coarguendi studio longius; cum sit mihi propositum, ea, quae vitia philosophi putaverunt, ostendere non tantum vitia non esse, verum etiam magnas esse virtutes. Ex aliis docendi gratia sumam, quae pertinere ad rem maxime puto. Metum, [Col. 0693C] seu timorem in maximo vitio ponunt, summamque [Col. 0694A] imbecillitatem esse animi putant; cui sit contraria fortitudo, quae si sit in homine, locum timori esse nullum. Creditne ergo aliquis, fieri posse, ut idem metus summa sit fortitudo? Minime. Neque enim videtur capere natura, ut aliquid in contrarium recidat. Atqui ego non arguta aliqua conclusione, ut apud Platonem Socrates facit, qui eos, quos contra disputat, cogit ea, quae negaverant, confiteri; sed simpliciter ostendam summum metum summam esse virtutem. Nemo dubitat, quin timidi et imbecilli sit animi, aut dolorem metuere, aut egestatem, aut exilium, aut carcerem, aut mortem: quae omnia quisquis non exhorruerit, fortissimus judicatur. Qui autem Deum metuit, illa universa non metuit. Ad quod probandum argumentis opus non est; spectatae sunt enim semper, spectanturque adhuc per orbem poenae cultorum Dei, in [Col. 0694B] quibus excruciandis nova et inusitata tormenta excogitata sunt. Nam de mortis generibus horret animus recordari; cum immanium bestiarum, ultra ipsam mortem, carnificina saevierit. Has tamen execrabiles corporum lacerationes felix atque invicta patientia sine ullo gemitu pertulit. Haec virtus omnibus populis, atque provinciis, et ipsis tortoribus miraculum maximum praebuit; cum patientia crudelitas vinceretur. Atqui hanc virtutem nihil aliud, quam metus Dei fecit. Itaque (ut dicebam) non evellendus, ut Stoici, neque temperandus timor, ut Peripatetici volunt; sed in veram viam dirigendus est, auferendique sunt metus; sed ita, ut hic solus relinquatur, qui quoniam legitimus ac verus est, solus efficit, ut possint caetera omnia non timeri. [Col. 0694C] Cupiditas quoque inter vitia numeratur: sed si haec [Col. 0695A] quae terrena sunt, concupiscat, vitium est; virtus autem, si coelestia. Qui enim justitiam, qui Deum, qui vitam perpetuam, qui lucem sempiternam, eaque omnia, quae Deus homini pollicetur, consequi cupit, opes istas, et honores, et potentatus, [Col. 0695A] [25Kb] et regna ipsa contemnet.

Dicet fortasse Stoicus, voluntate opus esse ad haec consequenda, non cupiditate: imo vero parum est velle. Multi enim volunt: sed cum dolor visceribus accesserit, voluntas cedit, cupiditas perseverat; quae si efficit, ut contemptui sint omnia, quae a caeteris appetuntur, summa virtus est, siquidem continentiae mater est. Ideoque illud potius efficere debemus, ut affectus, quibus prave uti vitium est, dirigamus in rectum. Nam istae concitationes animorum juncto [Col. 0695B] currui similes sunt; in quo recte moderando summum rectoris officium est, ut viam noverit: quam si tenebit, quamlibet concitate ierit, non offendet. Si autem aberraverit, licet placide ac leniter eat, aut per confragosa vexabitur, aut per praecipitia labetur, aut certe, quo non est opus, deferetur. Sic currus ille vitae, qui affectibus, velut equis pernicibus ducitur, si viam rectam teneat, fungetur officio. Metus igitur, et cupiditas, si projiciantur in terram, vitia fient; virtutes autem, si ad divina referantur. Parcimoniam contra virtutis loco habent: quae si studium est habendi, non potest esse virtus; quia in augendis, vel tuendis terrestribus bonis tota versatur. Nos autem summum bonum non referimus ad corpus; sed omne officium solius animae conservatione metimur. Quod [Col. 0695C] si (ut supra docui) patrimonio minime parcendum est, ut humanitatem, justitiamque teneamus; non est virtus frugi esse: quod nomen virtutis specie fallit ac decipit. Est enim frugalitas, abstinentia quidem voluptatum: sed eo vitium, quia ex habendi amore [Col. 0696A] descendit; cum sit et voluptatibus abstinendum, et pecuniae minime temperandum. Nam parce, id est, mediocriter uti pecunia, quasi quaedam pusillitas animi est, aut praetimentis, ne sibi desit; aut desperantis, posse se illam reparare; aut contemptum terrestrium non capientis. Sed illi rursus eum, qui rei familiari suae non parcat, prodigum vocant. Nam ita liberalem distinguunt a prodigo, quod is liberalis sit, qui et bene meritis, et cum oportet, et quantum satis est, largiatur; prodigus vero, qui et non meritis, et cum opus non est, et sine respectu rei familiaris effundat.

Quid ergo? Prodigumne dicemus eum, qui misericordiae causa tribuat egentibus victum? Atqui multum refert utrumne scortis propter libidinem largiare, [Col. 0696B] an miseris propter humanitatem: utrum pecuniam tuam perductores, aleatores, lenonesque diripiant; an illam pietati ac Deo praestes: utrumne illam ventri ac gulae ingeras, an in thesauro justitiae reponas. Ut ergo vitium est, effundere in malam partem: sic in bonam, virtus. Si virtus est, non parcere opibus, quae possunt reparari, ut hominis vitam sustentes, quae reparari non potest; vitium igitur parcimonia est. Quare nihil aliud dixerim, quam insanos, qui hominem, mite ac sociale animal, orbant suo nomine; qui evulsis affectibus, quibus omnis constat humanitas, ad immobilem stuporem mentis perducere volunt; dum student animum perturbationibus liberare, et (ut ipsi dicunt) quietum tranquillumque reddere. Quod fieri non tantum non potest, quia vis [Col. 0696C] et ratio ejus in motu est; sed ne oportet quidem. Quia sicut aqua semper jacens et quieta insalubris et magis turbida est: sic animus immotus ac torpens inutilis est etiam sibi; nec vitam ipsam tueri poterit, quia nec faciet quidquam, nec cogitabit: cum cogitatio [Col. 0697A] ipsa nihil aliud sit, quam mentis agitatio. [Col. 0697A] [5Kb] Denique qui hanc immobilitatem animi asserunt, privare animum vita volunt: quia vita actuosa est, mors quieta. Quaedam etiam recte pro virtutibus habent: sed earum modum non tenent.

Virtus est constantia: non ut inferentibus injuriam resistamus, his enim cedendum est; quod cur fieri debeat, mox docebo: sed ut jubentibus facere nos contra Dei legem contraque justitiam, nullis minis, aut suppliciis terreamur, quominus Dei jussionem hominis jussioni praeferamus. Item virtus est, mortem contemnere: non ut appetamus, eamque ultro nobis inferamus, sicut philosophorum plurimi et maximi saepe fecerunt; quod est sceleratum ac nefarium: sed ut coacti Deum relinquere, ac [Col. 0697B] fidem prodere, mortem suscipere malimus, libertatemque defendamus adversus impotentium stultam vecordemque violentiam, et omnes saeculi minas atque terrores fortitudine animi provocemus. Sic ea, quae alii timent, excelsa et insuperabili mente dolorem mortemque calcamus. Haec est virtus, haec vera constantia, in hoc tuenda et conservanda solo, ut nullus nos terror, nulla vis a Deo possit avertere. Vera igitur Ciceronis illa sententia est: »Nemo, inquit, justus potest esse, qui mortem, qui dolorem, qui exilium, qui egestatem timet.« Item Senecae in libris moralis Philosophiae dicentis: »Hic est ille homo honestus, non apice, purpurave, non lictorum insignis ministerio, sed nulla re minor, qui cum mortem in vicinia videt, non sic perturbatur, tanquam rem novam viderit; qui, sive toto corpore tormenta [Col. 0697C] patienda sunt, sive flamma ore rapienda est, sive extendendae per patibulum manus, non quaerit quid patiatur, sed quam bene.« Qui autem Deum colit, haec patitur, nec timet. Ergo justus est. His rebus [Col. 0698A] efficitur, ut neque virtutes, neque virtutum exactissimos limites nosse aut tenere possit omnino, quisquis est a Religione Dei singularis alienus.



CAPUT XVIII. De quibusdam Dei mandatis et patientia.

Sed omittamus philosophos, qui aut omnino nihil sciunt, idque ipsum pro summa scientia praeferunt; aut qui non perspiciunt etiam quae sciunt; aut qui, quoniam se putant scire quae nesciunt, inepte arroganterque desipiunt. Nos ergo (ut ad propositum revertamur) quibus solis a Deo veritas revelata, et coelitus missa sapientia est, faciamus quae jubet illuminator noster Deus: sustineamus invicem, et labores hujus vitae mutuis adjumentis perferamus: nec tamen, [Col. 0698B] si quid boni operis fecerimus, gloriam captemus ex eo. Monet enim Deus, operatorem justitiae non oportere esse jactantem; ne non tam mandatis coelestibus obsequendi, quam studio placendi, humanitatis officio functus esse videatur; habeatque jam pretium gloriae, quod captavit; nec praemium coelestis illius ac divinae mercedis accipiat. Caetera, quae observare cultor Dei debet, facilia sunt, illis virtutibus comprehensis; ut non mentiatur unquam decipiendi aut nocendi causa. Est enim nefas, eum, qui veritati studeat, in aliqua re esse fallacem; atque ab ipsa, quam sequitur, veritate discedere. In hâc justitiae virtutumque omnium via, nullus mendacio locus est. Itaque viator ille verus ac justus non dicet illus Lucilianum:

Homini amico ac familiari non est mentiri meum,
[Col. 0698C] sed etiam inimico atque ignoto existimabit non esse mentiri suum; nec aliquando committet, ut lingua, interpres animi, a sensu et cogitatione discordet. Pecuniam si quam crediderit, non accipiet usuram, [Col. 0699A] ut et beneficium sit incolume, quod succurrit [Col. 0699A] [4Kb] necessitati, et abstineat se prorsus alieno. In hoc enim genere officii debet suo esse contentus, quem oporteat alias ne proprio quidem parcere, ut bonum faciat; plus autem accipere, quam dederit, injustum est. Quod qui facit, insidiatur quodammodo, ut ex alterius necessitate praedetur.

At justus nunquam praetermittet quominus aliquid misericorditer faciat; nec inquinabit se hujusmodi quaestu: sed efficiet, ut sine ullo suo damno, id ipsum, quod commodat, inter bona opera numeretur. Munus non accipiat a paupere; ut si quid ipse praestiterit, eo bonum sit, quo fuerit gratuitum. Maledicenti benedicto respondeat: numquam ipse maledicat; ne verbum malum procedat ex ore hominis, [Col. 0699B] qui colit Verbum bonum. Quin etiam caveat diligenter, ne quando inimicum sua culpa faciat; et si quis extiterit tam protervus, qui bono et justo faciat injuriam, clementer ac moderate ferat, et ultionem suam sibi non assumat, sed judici Deo reservet. Innocentiam semper et ubique custodiat. Quod praeceptum non ad hoc tantum valet, ut ipse injuriam non inferat: sed ut illatam sibi non vindicet. Sedet enim maximus et aequissimus judex, speculator ac testis omnium. Hunc homini praeferat; hunc malit de causa sua pronuntiare, cujus sententiam nemo effugere potest, nec defensione cujusquam, nec gratia. Ita fit, ut homo justus contemptui sit omnibus; et [Col. 0700A] quia putabitur semetipsum defendere non posse, habebitur pro segni et inerte. Qui autem fuerit ultus inimicum, hic fortis, hic strenuus judicatur: hunc colunt, hunc omnes verentur. Bonus vero ille tametsi prodesse pluribus possit, illum tamen suspiciunt, qui nocere, quam qui prodesse possit. Sed justum pravitas hominum depravare non poterit, quominus Deo studeat obtemperare; malitque contemni, dummodo semper boni fungatur officio, mali nunquam. Cicero in iisdem illis Officialibus: »At vero si quis voluerit, inquit, animi sui complicitam notionem evolvere, jam se ipse doceat, eum virum bonum esse, qui prosit quibus possit, noceat nemini, nisi lacessitus injuria.«

O quam simplicem veramque sententiam duorum verborum adjectione corrupit! Quid enim opus fuerat [Col. 0700B] adjungere, nisi lacessitus injuria? ut vitium bono viro quasi caudam turpissimam apponeret; patientiaeque, quae omnium virtutum maxima est, faceret expertem. Nociturum esse dixit bonum virum, si fuerit lacessitus: jam ex hoc ipso boni viri nomen amittat necesse est, si nocebit. Non minus enim mali est, referre injuriam, quam inferre. Nam unde certamina inter homines, unde pugnae contentionesque nascuntur, nisi quod improbitati opposita impatientia magnas saepe concitat tempestates? Quod si patientiam, qua virtute nihil verius, nihil homine dignius inveniri potest, improbitati opposueris, extinguetur protinus, tanquam igni aquam superfuderis. [Col. 0701A] Sin autem provocatrix illa improbitas impatientiam sibi comparem [Col. 0701A] [4Kb] nacta est, tanquam perfusa oleo, tantum excitabit incendium, ut id non flumen aliquod, sed effusio cruoris extinguat. Magna itaque patientiae ratio est, quam sapiens homo ademit bono viro. Ut enim nihil malorum fiat, haec sola efficit: quae si detur omnibus, nullum scelus, nulla fraus in rebus humanis erit. Quid igitur bono viro potest esse tam calamitosum, tamque contrarium, quam irae fraena permittere; quae illum non modo boni, sed etiam hominis appellatione dispoliet? Siquidem nocere alteri, ut ipse verissime ait, non est secundum hominis naturam. Nam et pecudes si lacessas, aut calce aut cornu repugnant; et serpentes ac ferae, nisi persequaris ut occidas, negotium non exhibent; et (ut ad hominum [Col. 0701B] exempla redeamus) imperiti quoque et insipientes, si quando accipiunt injuriam, caeco et irrationabili furore ducuntur, et iis, qui sibi nocent, vicem retribuere conantur. In quo igitur sapiens ac bonus vir a malis et insipientibus differt; nisi quod habet invictam patientiam, qua stulti carent; nisi quod regere se ac mitigare iram suam novit, quam illi, quia virtute indigent, refraenare non possunt? Sed videlicet haec illum res fefellit, quod cum de virtute loqueretur, in quacumque contentione vinceret, putavit esse virtutis; nec videre ullo modo potuit hominem dolori et irae succumbentem, et iis affectibus indulgentem, quibus debet potius reluctari, et ruentem quacumque improbitas provocarit, virtutis officium non tenere. Qui enim referre injuriam nititur, eum ipsum, [Col. 0701C] a quo laesus est, gestit imitari. Ita qui malum imitatur, bonus esse nullo pacto potest.

Duobus igitur verbis duas virtutes maximas bono et sapienti viro, innocentiam patientiamque detraxit. Sed quia ipse caninam illam facundiam (sicut Sallustius [Col. 0702A] ab Appio dictum refert) exercuit, voluit quoque hominem canino modo vivere, ut remordeat lacessitus. Quae retributio contumeliae quam perniciosa sit et quas edere soleat strages, unde opportunius petetur exemplum, quam ex ipsius praeceptoris tristissimo casu; qui dum his philosophorum praeceptis obtemperare gestit, ipse se perdidit? Quod si lacessitus injuria patientiam tenuisset; si dissimulare, si ferre contumeliam boni viri esse didicisset; nec illas nobiles orationes alieno titulo inscriptas, impatientia, et levitas, et insania profudisset: nunquam capite suo rostra, in quibus ante floruerat, cruentasset; nec rempublicam funditus proscriptio illa delesset. Sapientis ergo ac boni viri non est velle certare, ac se periculo committere: quoniam et vincere non est in [Col. 0702B] nostra potestate, et est anceps omne certamen: sed est sapientis atque optimi viri, non adversarium velle tollere; quod fieri sine scelere ac periculo non potest: sed certamen ipsum, quod fieri et utiliter, et juste potest. Summa igitur virtus habenda patientia est: quam ut caperet homo justus, voluit illum Deus (ut supra dictum est) pro inerte contemni. Nisi enim contumeliis fuerit affectus, quantum habeat fortitudinis in seipso cohibendo, ignorabitur. Si autem lacessitus injuria laedentem persequi coeperit, victus est. Si vero motum illum ratione compresserit, hic plane imperat sibi; hic regere se potest. Quae sustentatio sui, recte patientia nominatur: quae una virtus omnibus est opposita vitiis et affectibus. Haec perturbatum ac fluctuantem animum ad tranquillitatem suam [Col. 0702C] revocat: haec mitigat, haec hominem sibi reddit.

Ergo quoniam naturae repugnare impossibile est et inutile, ut non commoveamur omnino; prius tamen, quam commotio illa prosiliat ad nocendum, quoad fieri potest, maturius sopiatur. Praecepit Deus [Col. 0703A] non occidere Solem super iram nostram, ne furoris nostri testis abscedat. Denique Marcus Tullius contra suum praeceptum, de quo paulo ante dixi, oblivionem injuriarum in magnis laudibus posuit. »Spero, inquit, Caesar, qui oblivisci nihil soles, nisi injurias.« Quod si hoc ille faciebat, homo non a coelesti tantum, sed a publica quoque civilique justitia remotissimus; quanto magis id nos facere debemus, qui immortalitatis velut candidati sumus? [Col. 0703A] [5Kb]



CAPUT XIX. De affectibus eorumque usu, atque de tribus furiis.

Stoicis, cum affectus ex homine, tanquam morbos, conantur evellere, Peripatetici se opponunt; eosque non modo retinent, sed etiam defendunt; nihilque in homine esse dicunt, quod non magna ratione [Col. 0703B] ac providentia sit innatum. Recte id quidem, si singularum rerum veros terminos scirent. Itaque hanc ipsam iram, cotem dicunt esse virtutis, tanquam nemo possit adversus hostes fortiter dimicare, nisi fuerit ira concitatus. Quo plane ostendunt, nec quid sit virtus scire se, nec cur homini tribuerit iram Deus. Quae si nobis ideo data est, ut ea utamur ad occidendos homines, quid immanius homine? quid similius feris belluis existimandum est, quam id animal, quod ad communionem et innocentiam Deus fecit? Tres sunt igitur affectus, qui homines in omnia [Col. 0704A] facinora praecipites agant; ira, cupiditas, libido. Propterea poetae tres Furias esse dixerunt, quae mentes hominum exagitent: ira ultionem desiderat, cupiditas opes, libido voluptates. Sed his omnibus Deus certos limites statuit: quos si transcenderint, majoresque esse coeperint, necesse est naturam suam depravent, et in morbos ac vitia vertantur. Qui autem sint isti limites, non est magni laboris ostendere.

Cupiditas ad ea comparanda nobis data est, quae sunt ad vitam necessaria; libido, ad sobolem propagandam; irae affectus, ad coercenda peccata eorum, qui sunt in nostra potestate, id est, ut arctiore disciplina minor aetas ad probitatem justitiamque formetur: quae nisi metu cohibeatur, licentia pariet audaciam, quae ad omne flagitium et facinus evadet. Itaque ut ira uti adversus minores et justum est, et [Col. 0704B] necessarium: sic et adversus pares et perniciosum est, et impium. Impium, quod violatur humanitas; perniciosum, quod, illis repugnantibus, aut perdere necesse est, aut perire. Hanc autem quam dixi esse rationem, cur homini sit irae affectus datus, ex ipsius Dei praeceptis intelligi potest, qui jubet uti maledicis et laedentibus non irascamur; manus autem nostras supra minores semper habeamus; hoc est, ut peccantes eos assiduis verberibus corrigamus; ne amore inutili et indulgentia nimia educentur ad malum, et ad vitia nutriantur. Sed rerum imperiti et [Col. 0705A] rationis ignari, eos affectus, qui sunt homini ad usus bonos dati, exterminaverunt; [Col. 0705A] [4Kb] et latius, quam ratio postulat, evagantur. Inde injuste atque impie vivitur. Utuntur ira contra pares: hinc dissidia, hinc expulsiones, hinc bella contra justitiam nata sunt. Utuntur cupiditate ad congerendas opes: hinc fraudes, hinc latrocinia, hinc omnia scelerum genera exorta sunt. Utuntur libidine ad capiendas tantum voluptates: hinc stupra, hinc adulteria, hinc corruptelae omnes extiterunt. Quicumque igitur illos affectus intra fines suos redegerit (quod ignorantes Deum facere non possunt) hic patiens, hic fortis, hic justus est.



CAPUT XX. De sensibus et eorum voluptatibus brutorum et hominis; atque de oculorum voluptate et spectaculis.

[Col. 0705B] Restat ut contra quinque sensuum voluptates dicam breviter; nam et ipsius libri mensura jam modum flagitat: quae omnes, quoniam vitiosae ac mortiferae sunt, virtute superari atque opprimi debent; vel (quod paulo ante dicebam de affectibus) ad rationem suam revocari. Caeterae animantes praeter unam voluptatem, quae ad generandum pertinet, nullam sentiunt. Utuntur ergo sensibus ad naturae suae necessitatem: vident, ut appetant ea, quibus opus est ad vitam tuendam: audiunt invicem, seque dignoscunt, ut possint congregari. Quae utilia sunt ad victum, aut ex odore inveniunt, aut ex sapore percipiunt; inutilia respuunt, aut recusant. Edendi ac bibendi officium ventris plenitudine metiuntur. [Col. 0705C] Homini vero solertissimi artificis providentia dedit voluptatem infinitam, et in vitium cadentem; quia proposuit ei virtutem, quae cum voluptate semper, [Col. 0706A] tanquam cum domestico hoste pugnaret. Cicero in Catone majore: »Stupra vero, inquit, et adulteria, et omne flagitium nullis excitari aliis illecebris, nisi voluptatis. Cumque homini sive natura, sive quis Deus nihil mente praestabilius dedisset, huic divino muneri ac dono nihil tam inimicum, quam voluptatem. Nec enim libidine dominante, temperantiae locum esse; neque in voluptatis regno virtutem posse consistere:« sed e contrario Deus idcirco virtutem dedit, ut expugnaret ac vinceret voluptatem; eamque egredientem fines sibi datos intra praescriptum coerceret, ne hominem suavitatibus delinitum atque captum ditioni suae subjiceret, ac sempiterna morte multaret.

Voluptas oculorum varia et multiplex est, quae [Col. 0706B] capitur ex aspectu rerum quae sunt in usu hominum, vel natura, vel opere delectabiles. Hanc philosophi rectissime sustulerunt. Aiunt enim multo esse praeclarius et homine dignius, coelum potius, quam caelata intueri: et hoc pulcherrimum opus intermicantibus astrorum luminibus, tanquam floribus adornatum, quam picta, et ficta, et gemmis distincta mirari. Sed cum diserte ad contemptum terrestrium nos exhortati sunt, et ad coeli spectaculum excitaverunt, tamen spectacula haec publica non contemnunt. Itaque his et delectantur, et libenter intersunt. Quae, quoniam maxima sunt irritamenta vitiorum, et ad corrumpendos animos potentissime valent, tollenda sunt nobis, quia non modo ad beatam vitam nihil conferunt, sed etiam nocent plurimum. [Col. 0706C] Nam qui hominem, quamvis ob merita damnatum, in conspectu suo jugulari pro voluptate computat, conscientiam suam polluit, tam scilicet, quam si [Col. 0707A] homicidii, quod fit occulte, spectator et particeps fiat. Hos tamen ludos vocant, in quibus humanus sanguis effunditur. Adeo longe ab hominibus secessit [Col. 0707A] [6Kb] hamanitas; ut cum animas hominum interficiant, ludere se opinentur, nocentiores iis omnibus, quorum sanguinem voluptati habent.

Quaero nunc, an possint pii et justi homines esse, qui constitutos sub ictu mortis, ac misericordiam deprecantes, non tantum patiuntur occidi, sed et flagitant, feruntque ad mortem crudelia et inhumana suffragia, nec vulneribus satiati, nec cruore contenti: quin etiam percussos jacentesque repeti jubent, et cadavera ictibus dissipari, ne quis illos simulata morte deludat. Irascuntur etiam pugnantibus, nisi celeriter e duobus alter occisus est; et tanquam [Col. 0707B] humanum sanguinem sitiant, oderunt moras. Alios illis compares dari poscunt recentiores, ut quamprimum oculos suos satient. Hac consuetudine imbuti, humanitatem perdiderunt. Itaque non parcunt etiam innocentibus: sed exercent in omnes, quod in malorum trucidatione didicerunt. Hujus igitur publici homicidii socios et participes esse non convenit eos, qui justitiae viam tenere nituntur. Non enim cum occidere [Col. 0708A] Deus vetat, latrocinari nos tantum prohibet; quod ne per leges quidem publicas licet: sed ea quoque ne fiant monet, quae apud homines pro licitis habentur. Ita neque militare justo licebit, cujus militia est ipsa justitia; neque vero accusare quemquam crimine capitali: quia nihil distat utrumne ferro, an verbo potius occidas; quoniam occisio ipsa prohibetur. Itaque in hoc Dei praecepto nullam prorsus exceptionem fieri oportet, quin occidere hominem sit semper nefas, quem Deus sanctum animal esse voluit.

Ergo ne illud quidem concedi aliquis existimet, ut recens natos liceat oblidere, quae vel maxima est impietas; ad vitam enim Deus inspirat animas, non ad mortem. Verum homines, ne quod sit facinus, [Col. 0708B] quo manus suas non polluant, rudibus adhuc et simplicibus animis abnegant lucem non a se datam. Expectet vero aliquis ut alieno sanguini parcant, qui non parcunt suo: sed hi sine ulla controversia scelerati et injusti. Quid illi, quos falsa pietas cogit exponere? Num possunt innocentes existimari, qui viscera sua in praedam canibus objiciunt, et quantum in ipsis est, crudelius necant, quam si strangulassent? [Col. 0708B] [6Kb] [Col. 0709A] Quis dubitet, quin impius sit, qui alienae misericordiae locum tribuit? qui etiamsi contingat ei, quod voluit, ut alatur, addixit certe sanguinem suum, vel ad servitutem, vel ad lupanar. Quae autem possint, vel soleant accidere in utroque sexu per errorem, quis non intelligit? quis ignorat? Quod vel unius Oedipodis declarat exemplum, duplici scelere confusum. Tam igitur nefarium est exponere, quam necare. At enim parricidae facultatum angustias conqueruntur; nec se pluribus liberis educandis sufficere posse praetendunt: quasi vero aut facultates in potestate sint possidentium, aut non quotidie Deus ex divitibus pauperes, et ex pauperibus divites faciat. Quare si quis liberos ob pauperiem non poterit educare, satius est, ut se ab uxoris congressione [Col. 0709B] contineat, quam sceleratis manibus Dei opera corrumpat.

[Col. 0710A] Ergo si homicidium facere nullo modo licet, nec interesse omnino conceditur, ne conscientiam perfundat ullus cruor: siquidem populo sanguis ille praestatur. In scenis quoque nescio an sit corruptela vitiosior. Nam et comicae fabulae de stupris virginum loquuntur, aut amoribus meretricum; et quo magis sunt eloquentes, qui flagitia illa finxerunt, eo magis sententiarum elegantia persuadent, et facilius inhaerent audientium memoriae versus numerosi et ornati. Item tragicae historiae subjiciunt oculis parricidia, et incesta regum malorum, et cothurnata scelera demonstrant. Histrionum quoque impudentissimi motus quid aliud, nisi libidines et docent, et instigant? quorum enervata corpora, et in muliebrem incessum habitumque mollita, impudicas foeminas inhonestis [Col. 0710B] gestibus mentiuntur. Quid de mimis loquar corruptelarum praeferentibus disciplinam? qui docent [Col. 0711A] adulteria, [Col. 0711A] [18Kb] dum fingunt, et simulatis erudiunt ad vera? Quid juvenes aut virgines faciant, cum haec et fieri sine pudore, et spectari libenter ab omnibus cernunt? Admonentur utique quid facere possint, et inflammantur libidine, quae aspectu maxime concitatur; ac se quisque pro sexu in illis imaginibus praefigurat, probantque illa, dum rident, et adhaerentibus vitiis, corruptiores ad cubicula revertuntur; nec pueri modo, quos praematuris vitiis imbui non oportet: sed etiam senes, quos peccare jam non decet.

Circensium quoque ludorum ratio quid aliud habet, nisi levitatem, vanitatem, insaniam? Tanto namque impetu concitantur animi in furorem, quanto illic [Col. 0712A] impetu curritur; ut jam plus spectaculi exhibeant, qui spectandi gratia veniunt, cum exclamare, et efferri, et exilire coeperint. Vitanda ergo spectacula omnia, non solum ne quid vitiorum pectoribus insidat, quae sedata et pacifica esse debent: sed ne cujus nos voluptatis consuetudo deliniat, et a Deo atque a bonis operibus avertat. Nam ludorum celebrationes, deorum festa sunt; siquidem ob natales eorum, vel templorum novorum dedicationes sunt constituti. Et primitus quidem venationes, quae vocantur munera, Saturno sunt attributae; ludi autem scenici Libero; circenses vero Neptuno. Paulatim tamen et caeteris diis idem honos tribui coepit; singulique ludi nominibus [Col. 0713A] eorum consecrati sunt, sicut Sisinius Capito [Col. 0713A] [5Kb] in libris Spectaculorum docet. Si quis igitur spectaculis interest, ad quae religionis gratia convenitur, discessit a Dei cultu, et ad deos se contulit, quorum natales et festa celebravit.



CAPUT XXI. De aurium voluptatibus, et sacris Litteris.

Aurium voluptas ex vocum et cantuum suavitate percipitur; quae scilicet tam vitiosa est, quam oblectatio illa, de qua diximus, oculorum. Quis enim non luxuriosum ac nequam putet eum, qui scenicas artes domi habeat? Atqui nihil refert, utrumne luxuriam solus domi, an cum populo exerceas in theatro. Sed jam de spectaculis dictum est. Restat unum, quod est nobis expugnandum; ne capiamur iis, quae ad sensum intimum penetrant. Nam illa omnia, quae verbis [Col. 0713B] carent, id est aeris et nervorum suaves soni, possunt facile contemni, quia non adhaerent, nec scribi possunt. Carmen autem compositum, et oratio cum suavitate decipiens, capit mentes, et quo voluerit impellit. Inde homines litterati cum ad Dei religionem accesserint, si non fuerint ab aliquo perito doctore fundati, minus credunt. Assueti enim dulcibus et politis sive orationibus, sive carminibus, divinarum litterarum simplicem communemque sermonem pro sordido aspernantur. Id enim quaerunt, quod sensum [Col. 0714A] demulceat. Persuadet autem quidquid suave est, et animo penitus, dum delectat, insidit. Num igitur Deus et mentis, et vocis, et linguae artifex diserte loqui non potest? Imo vero summa providentia carere fuco voluit ea quae divina sunt, ut omnes intelligerent quae ipse omnibus loquebatur.

Ergo qui veritati studet, qui non vult se ipse decipere, abjiciat inimicas ac noxias voluptates, quae animam sibi vinciant, ut corpus cibi dulces: praeferantur vera falsis, aeterna brevibus, utilia jucundis. Nihil aspectu gratum sit, nisi quod pie, quod juste fieri videas; nihil auditu suave, nisi quod alit animam, melioremque te reddit. Maximeque hic sensus non est ad vitium detorquendus, qui nobis ideo datus est, ut doctrinam Dei percipere possemus. Itaque si voluptas est, audire cantus et carmina, Dei laudes canere et audire jucundum sit. Haec est voluptas vera, [Col. 0714B] quae comes et socia virtutis est. Haec est non caduca et brevis ut illae quas appetunt, qui corpori, ut pecudes, serviunt; sed perpetua, et sine ulla intermissione delectans. Cujus terminos si quis excesserit, nihilque aliud ex voluptate petierit, nisi ipsam voluptatem; hic mortem meditatur, quia sicut vita perpetua in virtute est, ita mors in voluptate. Qui enim temporalia maluerit, carebit aeternis; qui terrena praetulerit, coelestia non habebit.



[Col. 0715A] CAPUT XXII. De saporis et odoris voluptatibus. [Col. 0715A] [41Kb]

Ad voluptates autem saporis et odoris, qui duo sensus ad solum corpus pertinent, nihil est quod a nobis disputetur; nisi forte quis exigit ut dicamus, turpe esse sapienti ac bono, si ventri et gulae serviat; si unguentis oblitus, ac floribus coronatus incedat: quae qui facit, utique insipiens, ineptus, et nihili est, et quem ne odor quidem virtutis attigerit. Fortasse quispiam dixerit: Cur ergo illa facta sunt, nisi ut iis fruamur? Atenim jam saepe dictum est, virtutem nullam futuram fuisse, nisi haberet quae opprimeret. Itaque fecit omnia Deus ad instruendum certamen rerum duarum. Ergo illecebrae istae voluptatum arma [Col. 0715B] sunt illius, cujus opus unum est, expugnare virtutem, justitiamque ab hominibus excludere. His blandimentis et suavitatibus titillat animas. Scit enim quia mortis est fabricatrix voluptas. Nam sicut Deus hominem ad vitam, non nisi per virtutem ac laborem vocat: ita ille ad mortem per delicias ac voluptates; et sicut ad verum bonum per fallacia mala, sic ad verum malum per fallacia bona pervenitur. Cavenda sunt igitur oblectamenta ista, tanquam laquei et plagae; ne suavitudinum mollitie capti, sub ditionem mortis cum ipso corpore redigamur, cui nos mancipavimus.



[Col. 0716A] CAPUT XXIII. De tactus voluptate et libidine, atque de matrimonio et continentia.

Venio nunc ad eam, quae percipitur ex tactu, voluptatem: qui sensus est quidem totius corporis. Sed ego non de ornamentis, aut vestibus, sed de sola libidine dicendum mihi puto; quae maxime coercenda est, quia maxime nocet. Cum excogitasset Deus duorum sexuum rationem, attribuit iis, ut se invicem appeterent, et conjunctione gauderent. Itaque ardentissimam cupiditatem cunctorum animantium corporibus admiscuit, ut in hos affectus avidissime ruerent, eaque ratione propagari et multiplicari genera possent. [Col. 0716B] Quae cupiditas et appetentia in homine vehementior et acrior invenitur; vel quia hominum multitudinem voluit esse majorem, vel quoniam virtutem soli homini dedit, ut esset laus et gloria in coercendis voluptatibus, et abstinentia sui. Scit ergo adversarius ille noster, quanta sit vis hujus cupiditatis, quam quidam necessitatem dicere maluerunt; eamque a recto et bono, ad malum et pravum transfert. Illicita enim desideria immittit, ut aliena contaminent, quibus habere propria sine delicto licet. Objicit quippe oculis irritabiles formas, suggeritque fomenta, et vitiis pabulum subministrat: tum intimis visceribus stimulos omnes conturbat et commovet, et naturalem illum incitat atque inflammat ardorem, donec irretitum hominem implicatumque decipiat. Ac ne quis [Col. 0716C] esset, qui poenarum metu abstineret alieno, lupanaria [Col. 0717A] quoque constituit; et pudorem infelicium mulierum publicavit, ut ludibrio haberet tam eos qui faciunt, quam quas pati necesse est.

His obscoenitatibus animas, ad sanctitatem genitas, velut in coeni gurgite demersit, pudorem extinxit, pudicitiam profligavit. [Col. 0717A] [5Kb] Idem etiam mares maribus admiscuit; et nefandos coitus contra naturam contraque institutum Dei machinatus est: sic imbuit homines, et armavit ad nefas omne. Quid enim potest esse sanctum iis, qui aetatem imbecillam et praesidio indigentem, libidini suae depopulandam foedandamque substraverint? Non potest haec res pro magnitudine sceleris enarrari. Nihil amplius istos appellare possum, quam impios et parricidas, quibus non sufficit sexus a Deo datus, nisi etiam suum profane ac petulanter [Col. 0717B] illudant. Haec tamen apud illos levia, et quasi honesta sunt. Quid dicam de iis, qui abominandam non libidinem, sed insaniam potius exercent! Piget dicere: sed quid his fore credamus, quos non piget facere? et tamen dicendum est, quia fit. De istis loquor, quorum teterrima libido et execrabilis furor ne capiti quidem parcit. Quibus hoc verbis, aut qua indignatione tantum nefas prosequar? Vincit officium linguae sceleris magnitudo. Cum igitur libido haec edat opera, et haec facinora designet, armandi adversus eam virtute maxima sumus. Quisquis affectus illos fraenare non potest, cohibeat eos intra praescriptum legitimi tori, ut et illud, quod avide expetit, consequatur, et tamen in peccatum non incidat. Nam quid sibi homines perditi volunt? Nempe honesta opera voluptas sequitur: [Col. 0717C] si ipsam per se appetunt, justa et legitima frui licet.

Quod si aliqua necessitas prohibebit, tum vero [Col. 0718A] maxima adhibenda virtus erit, ut cupiditati continentia reluctetur. Nec tantum alienis, quae attingere non licet, verum etiam publicis vulgatisque corporibus abstinendum, Deus praecepit; docetque nos, cum duo inter se corpora fuerint copulata, unum corpus efficere. Ita qui se coeno immerserit, coeno sit oblitus necesse est; et corpus quidem cito ablui potest: mens autem contagione impudici corporis inquinata non potest, nisi et longo tempore, et multis bonis operibus, ab ea quae inhaeserit colluvione purgari. Oportet ergo sibi quemque proponere, duorum sexuum conjunctionem generandi causa datam esse viventibus, eamque legem his affectibus positam, ut successionem parent. Sicut autem dedit nobis oculos Deus, non ut spectemus, voluptatemque capiamus, sed ut videamus propter eos actus, qui pertinent [Col. 0718B] ad vitae necessitatem, ita genitalem corporis partem, quod nomen ipsum docet, nulla alia causa nisi efficiendae sobolis accepimus. Huic divinae legi summa devotione parendum est. Sint omnes, qui se discipulos Dei profitebuntur, ita morati et instituti, ut imperare sibi possint. Nam qui voluptatibus indulgent, qui libidini obsequuntur, ii animam suam corpori mancipant, ad mortemque condemnant: quia se corpori addixerunt, in quod habet mors potestatem. Unusquisque igitur, quantum potest, formet se ad verecundiam, pudorem colat, castitatem conscientia et mente tueatur; nec tantum legibus publicis pareat: sed sit supra omnes leges, qui legem Dei sequitur. Quibus bonis si assueverit, jam pudebit eum ad deteriora desciscere: modo placeant recta et honesta, [Col. 0718C] quae melioribus jucundiora sunt quam prava et inhonesta pejoribus.

[Col. 0719A] Nondum omnia castitatis officia executus sum: quam Deus non modo intra privatos parietes, sed etiam praescripto lectuli terminat; ut cum quis habeat uxorem, neque servam, neque liberam [Col. 0719A] [20Kb] habere insuper velit, sed matrimonio fidem servet. Non enim, sicut juris publici ratio est, sola mulier adultera est, quae habet alium, maritus autem, etiam si plures habeat, a crimine adulterii solutus est. Sed divina lex ita duos in matrimonium, quod est in corpus unum, pari jure conjungit, ut adulter habeatur, quisquis compagem corporis in diversa distraxerit. Nec ob aliam causam Deus, cum caeteras animantes suscepto foetu maribus repugnare voluisset, solam omnium mulierem patientem viri fecit; scilicet ne foeminis repugnantibus, libido cogeret viros aliud [Col. 0719B] appetere, eoque facto, castitatis gloriam non tenerent. Sed neque mulier virtutem pudicitiae caperet, si peccare non posset. Nam quis mutum animal pudicum esse dixerit, quod suscepto foetu mari repugnat? Quod ideo facit, quia necesse est in dolorem atque in periculum veniat, si admiserit. Nulla igitur laus est, non facere quod facere non possis. Ideo autem pudicitia in homine laudatur, quia non naturalis est, sed voluntaria. Servanda igitur fides ab utroque alteri est; immo exemplo continentiae docenda uxor, ut se caste gerat. Iniquum est enim, ut id exigas, quod praestare ipse non possis. Quae iniquitas effecit profecto, ut essent adulteria, foeminis [Col. 0720A] aegre ferentibus praestare se fidem non exhibentibus mutuam charitatem. Denique nulla est tam perditi pudoris adultera, quae non hanc causam vitiis suis praetendat; injuriam se peccando non facere, sed referre. Quod optime Quintilianus expressit: Homo, inquit, neque alieni matrimonii abstinens, neque sui custos, quae inter se natura connexa sunt. Nam neque maritus circa corrumpendas aliorum conjuges occupatus potest vacare domesticae sanctitati; et uxor, cum in tale incidit matrimonium, exemplo ipso concitata, aut imitari se putat, aut vindicari.

Cavendum igitur, ne occasionem vitiis nostra intemperantia demus: sed assuescant invicem mores duorum, et jugum paribus animis ferant. Nos ipsos in altero cogitemus. Nam fere in hoc justitiae summa [Col. 0720B] consistit, ut non facias alteri, quidquid ipse ab altero pati nolis. Haec sunt quae ad continentiam praecipiuntur a Deo. Sed tamen ne quis divina praecepta circumscribere se putet posse, adduntur illa, ut omnis calumnia, et occasio fraudis removeatur, adulterum esse, qui a marito dimissam duxerit, et eum qui praeter crimen adulterii uxorem dimiserit, ut alteram ducat; dissociari enim corpus et distrahi Deus noluit. Praeterea non tantum adulterium esse vitandum, sed etiam cogitationem; ne quis aspiciat alienam, et animo concupiscat: adulteram enim fieri mentem, si vel imaginem voluptatis sibi ipsa depinxerit. Mens est enim profecto quae peccat; quae immoderatae libidinis [Col. 0721A] fructum cogitatione complectitur: [Col. 0721A] [5Kb] in hac crimen est, in hac omne delictum. Nam etsi corpus nulla sit labe maculatum, non constat tamen pudicitiae ratio, si animus incestus est; nec illibata castitas videri potest, ubi conscientiam cupiditas inquinavit. Nec vero aliquis existimet, difficile esse fraenos imponere voluptati, eamque vagam et errantem castitatis pudicitiaeque limitibus includere; cum propositum sit hominibus etiam vincere, ac plurimi beatam atque incorruptam corporis integritatem retinuerint; multique sint qui hoc coelesti genere vitae felicissime perfruantur. Quod quidem Deus non ita fieri praecepit, tamquam astringat, quia generari homines oportet: sed tamquam sinat. Scit enim quantam his affectibus imposuerit necessitatem. Si quis [Col. 0721B] hoc, inquit, facere potuerit, habebit eximiam incomparabilemque mercedem. Quod continentiae genus quasi fastigium est, omniumque consummatio virtutum. At quam si quis eniti atque eluctari potuerit, hunc servum dominus, hunc discipulum magister agnoscet; hic terram triumphabit; hic erit consimilis Deo, qui virtutem Dei coepit. Haec quidem difficilia videntur: sed de eo loquimur, cui calcatis omnibus terrenis, iter in coelum paratur. Nam quia virtus in Dei agnitione consistit, omnia gravia sunt, dum ignores; ubi cognoveris, facilia. Per ipsas difficultates nobis exeundum est, qui ad summum bonum tendimus.



[Col. 0722A] CAPUT XXIV. De poenitentia, de venia, ac praeceptis Dei.

Nec tamen deficiat aliquis, aut de se ipse desperet, si aut cupiditate victus, aut libidine impulsus, aut errore deceptus, aut vi coactus, ad injustitiae viam lapsus est. Potest enim reduci, ac liberari, si eum poeniteat actorum, et ad meliora conversus, satisfaciat Deo. Quod fieri posse Cicero non putavit, cujus haec in Academico tertio verba sunt: »Quod si liceret ut iis qui in itinere deerravissent, sic viam deviam secutos corrigere errorem poenitendo, facilior esset emendatio temeritatis.« Licet plane. Nam si liberos nostros, cum delictorum suorum cernimus [Col. 0722B] poenitere, correctos esse arbitramur, et abdicatos abjectosque rursus tamen suscipimus, fovemus, amplectimur: cur desperemus clementiam Dei patris poenitendo posse placari? Ergo idem Dominus ac parens indulgentissimus remissurum se poenitentibus peccata promittit, et oblitteraturum omnes iniquitates ejus, qui justitiam denuo coeperit operari. Sicut enim nihil prodest male viventi ante actae vitae probitas, quia superveniens nequitia justitiae opera delevit: ita nihil officiunt peccata vetera correcto, quia superveniens justitia labem vitae prioris abolevit. Is enim quem facti sui poenitet, errorem suum pristinum intelligit; ideoque Graeci melius et significantius [Col. 0723A] [Col. 0723A] [138Kb] dicunt, quam nos latine possimus resipiscentiam dicere. Resipiscit enim, ac mentem suam quasi ab insania recipit, quem errati piget; castigatque seipsum dementiae, et confirmat animum suum ad rectius vivendum: tum illud ipsum maxime cavet, ne rursus in eosdem laqueos inducatur. Denique muta quoque animalia, cum fraude capiuntur, si aliquo se modo in fugam extricaverint, fiunt postmodum cautiora, vitantque semper ea omnia, in quibus dolos insidiasque senserunt. Sic hominem poenitentia cautum ac diligentem facit ad evitanda peccata, in quae semel fraude deciderit.

Nemo enim potest esse tam prudens, tam circumspectus, ut non aliquando labatur. Et idcirco Deus imbecillitatem nostram sciens, pro sua pietate aperuit [Col. 0723B] homini portum salutis; ut huic necessitati, cui fragilitas nostra subjecta est, medicina poenitentiae subveniret. Ergo quicumque aberraverit, referat pedem, seque quamprimum recipiat ac reformet:

Sed revocare gradum, superasque evadere ad auras,
Hoc opus, hic labor est.
[Col. 0724A] Degustatis enim male jucundis voluptatibus, vix divelli ab his possunt: facilius recta sequerentur, si earum suavitates non attigissent. Sed si eripiant se malae servituti, condonabitur his omnis error, si errorem suum vita meliore correxerint. Nec lucrari se quisquam putet, si delicti conscium non habebit: scit enim ille omnia, in cujus conspectu vivimus, nec si universos homines celare possumus, Deum possumus, cui nihil absconditum, nihil potest esse secretum. Exhortationes suas Seneca mirabili sententia terminavit. »Magnum, inquit, nescio quid, majusque quam cogitari potest, numen est, cui vivendo operam damus. Huic nos approbemus. Nam nihil prodest inclusam esse conscientiam: patemus Deo.« Quid verius dici potest ab eo qui Deum nosset, quam [Col. 0724B] dictum est ab homine verae religionis ignaro? Nam et majestatem Dei expressit, majorem esse dicendo, quam ut eam cogitatio mentis humanae capere posset; et ipsum veritatis attigit fontem, sentiendo vitam hominum supervacuam non esse, ut Epicurei volunt, sed Deo ab his operam vivendo dari, siquidem [Col. 0725A] juste ac pie vixerint. Potuit esse verus Dei cultor, [Col. 0725A] [42Kb] si quis illi monstrasset; ac contempsisset profecto Zenonem, et magistrum suum Sotionem, si verae sapientiae ducem nactus esset. »Huic nos, inquit, approbemus.« Coelestis prorsus oratio, nisi antecederet ignorantiae confessio; nihil prodest inclusam esse conscientiam: patemus Deo.« Nullus ergo mendacio, nullus dissimulationi locus est; quia parietibus oculi hominum submoventur: Dei autem divinitas nec visceribus submoveri potest, quominus totum hominem perspiciat, et norit. Idem in ejusdem operis primo: »Quid agis, inquit? quid machinaris? quid abscondis? Custos te tuus sequitur; alium tibi peregrinatio subduxit, alium mors, alium valetudo: haeret hic, quo carere numquam potes. Quid locum abditum legis, et arbitros removes? [Col. 0725B] Putas tibi contigisse, ut oculos omnium effugias? demens! Quid tibi prodest non habere conscium habenti conscientiam?«

Non minus mirabiliter de conscientia et Deo Tullius. »Meminerit, inquit, Deum se habere testem; id est, ut ego arbitror, mentem suam, qua nihil homini dedit Deus ipse divinius.« Item cum de justo ac bono viro loqueretur: »Itaque talis vir, inquit, non modo facere, sed ne cogitare quidem quidquam audebit, quod non audeat praedicare.« Purgemus igitur conscientiam, quae oculis Dei pervia est; et, ut ait idem, »semper ita vivamus, ut rationem reddendam nobis arbitremur;« putemusque nos momentis [Col. 0726A] omnibus non in aliquo ut ille dixit, orbis terrae theatro ab hominibus, sed desuper spectari ab eo, qui et judex, et testis idem futurus est; cui rationem vitae reposcenti, actus suos inficiari non licebit. Ergo satius est aut effugere conscientiam, aut nos ipsos ultro aperire animum, et perniciem rescissis vulneribus effundere: quibus nemo alius mederi potest, nisi solus ille, qui gressum claudis, visum caecis reddidit, maculata membra purgavit, mortuos excitavit. Ille ardorem cupiditatis extinguet, extirpabit libidines, invidiam detrahet, iram mitigabit. Ille reddet veram et perpetuam sanitatem. Appetenda est haec omnibus medicina, quoniam majori periculo vexatur anima, quam corpus; et quamprimum latentibus morbis adhibenda curatio est. Neque enim si utatur aliquis oculorum acie clara, membris [Col. 0726B] omnibus integris, firmissima totius corporis valetudine; tamen eum dixerim sanum, si efferatur ira, superbia tumidus infletur, libidini serviat, cupiditatibus inardescat: sed eum potius, qui ad alienam felicitatem non attollat oculos, opes non admiretur, alienam mulierem sancte videat, nihil omnino appetat, non concupiscat alienum, non invideat ulli, non fastidiat quemquam; sit humilis, misericors, beneficus, mitis, humanus; pax in animo ejus perpetua versetur.

Ille homo sanus, ille justus, ille perfectus est. Quisquis igitur his omnibus praeceptis coelestibus obtemperaverit, hic cultor est verus Dei, cujus sacrificia [Col. 0727A] sunt, mansuetudo animi, et vita innocens, et actus boni. Quae omnia qui exhibet, toties sacrificat, quoties bonum aliquid ac pium fecerit. Deus enim non desiderat victimam, [Col. 0727A] [16Kb] neque muti animalis, neque mortis ac sanguinis, sed hominis et vitae. Ad quod sacrificium neque verbenis opus est, neque februis, neque cespitibus, quae sunt utique vanissima: sed iis quae de intimo pectore proferuntur. Itaque in aram Dei, quae vere maxima est, et quae in corde hominis collocata, coinquinari non potest sanguine, justitia imponitur, patientia, fides, innocentia, castitas, abstinentia. Hic est verissimus ritus: haec illa lex Dei, ut a Cicerone dictum est, praeclara et divina, semper quae recta et honesta jubet, vetat prava et turpia; cui parentem sanctissimae ac certissimae legi, juste ac legitime necesse est vivere. Cujus legis [Col. 0727B] pauca equidem capita posui, quod sum pollicitus ea tantummodo esse dicturum, quae summum fastigium virtuti et justitiae imponerent. Si quis volet caetera [Col. 0728A] omnia comprehendere, ex fonte ipso petat, unde ad nos rivus iste manavit.



CAPUT XXV. De sacrificio, et de dono Dei digno; atque de forma laudandi Deum.

Nunc de sacrificio ipso pauca dicemus. »Ebur, inquit Plato, non castum donum Deo.« Quid ergo? Picta scilicet ex texta pretiosa? Immo vero non castum donum Deo, quidquid surripi, quidquid corrumpi potest. Sed sicut hoc vidit, non oportere viventi offerre aliquid, quod sit ex mortuo corpore; cur illud non vidit, non debere incorporali corporale munus offerri? Quanto melius Seneca, et verius? »Vultisne vos, inquit, Deum cogitare magnum et placidum, et majestate leni verendum amicum, et [Col. 0728B] semper in proximo? Non immolationibus et sanguine multo colendum (quae enim ex trucidatione immerentium voluptas est?): sed mente pura, bono [Col. 0729A] honestoque proposito. Non templa illi congestis in altitudinem saxis extruenda sunt: in suo cuique consecrandus est pectore.« [Col. 0729A] [18Kb] Vestes igitur, gemmas, et caetera, quae habentur in praetio, si quis putet Deo chara, is plane, quid sit Deus, nescit, cui putat voluptati esse eas res, quas etiam homo si contempserit, jure laudabitur. Quid ergo castum, quid Deo dignum, nisi quod ipse in illa divina lege sua poposcit?

Duo sunt, quae offerri debeant, donum, et sacrificium: donum in perpetuum, sacrificium ad tempus. Verum apud istos, qui nullo modo rationem divinitatis intelligunt, donum est, quidquid auro argentoque fabricatur; item quidquid purpura et serico texitur. Sacrificium est victima, et quaecumque in [Col. 0729B] ara cremantur. Sed utroque non utitur Deus; quia et ipse incorruptus est, et illud totum corruptibile. Itaque Deo utrumque incorporale offerendum est, quo utitur. Donum est integritas animi; sacrificium, laus, et hymnus. Si enim Deus non videtur, ergo his rebus coli debet, quae non videntur. Nulla igitur alia religio est vera, nisi quae virtute ac justitia constat. Quomodo autem Deus justitia hominis utatur, intellectu facile est. Si enim justus fuerit homo, accepta immortalitate, in aeternum Deo serviet. Homines autem non nisi ad justitiam nasci, cum philosophi veteres, tum etiam Cicero suspicatur. Disserens enim de legibus: »Sed omnium, inquit, quae in [Col. 0730A] hominum doctorum disputatione versantur, nihil est profecto praestabilius, quam plane intelligi nos ad justitiam esse natos.« Id ergo solum Deo exhibere atque offerre debemus, ad quod capiendum nos ipse generavit. Hoc autem duplex sacrificii genus quam sit verissimum, Trismegistus Hermes idoneus testis est; qui nobiscum, id est, cum prophetis, quos sequimur, tam verbis quam re congruit; sicque de justitia locutus est: »Hoc verbum, o fili, adora et cole.« Cultus autem Dei unus est, malum non esse. Item in illo sermone perfecto, cum exaudisset Asclepium quaerentem a filio suo, utrum placeret patri ejus offerri thus, et alios odores ad sacrificium Dei, exclamavit: »Bene, bene ominare, o Asclepi. Est enim maxima impietas, tale quid de uno illo ac singulari bono in animum [Col. 0730B] inducere. Haec et his similia huic non conveniunt. Omnium enim quaecumque sunt, plenus est, et omnium minime indigens. Nos vero gratias agentes adoremus. Hujus enim sacrificium, sola benedictio.« Et recte.

Verbo enim sacrificari oportet Deo; siquidem Deus verbum est, ut ipse confessus est. Summus igitur colendi Dei ritus est, ex ore justi hominis ad Deum directa laudatio: quae tamen ipsa ut Deo sit accepta, et humilitate, et timore, et devotione maxima opus est; ne quis forte integritatis et innocentiae fiduciam gerens, tumoris et arrogantiae crimen incurrat, eoque facto gratiam virtutis amittat. Sed ut sit Deo carus, [Col. 0731A] omnique macula careat, misericordiam Dei semper imploret, nihilque aliud precetur, nisi peccatis suis veniam, licet nulla sint. [Col. 0731A] [2Kb] Si quid aliud desideraverit, non est opus dicto scienti quid velimus. Si quid ei boni evenerit, gratias agat; si quid mali, satisfaciat, et id sibi ob peccata sua evenisse fateatur; et nihilominus etiam in malis gratias agat, et in bonis satisfaciat: ut idem sit semper, et stabilis, et immutabilis et inconcussus. Nec tantum hoc in templo putet sibi [Col. 0732A] esse faciendum, sed et domi, et in ipso etiam cubili suo. Secum denique habeat Deum semper in corde suo consecratum; quoniam ipse est Dei templum. Quod si Deo, patri ac domino, hac assiduitate, hoc obsequio, hac devotione servierit, consummata et perfecta justitia est; quam qui tenuerit, hic (ut ante testati sumus) Deo paruit, hic religioni atque suo officio satisfecit.



[LIBER SEPTIMUS LACTANTII.]




[Col. 0731]
ANALYSIS LIBRI SEPTIMI, DE VITA BEATA.

[Col. 0731C] Partes libri septimi novem sunt:

Prima indagat summum bonum, sive praemium virtutis, a cap. 1 usque ad 7, idque immortalitatem esse statuit.

Secunda de immortalitate animae disserit, a c. 7 usque ad 14.

Tertia docet, quatenus homini tribuatur beatitas, cap. 14.

Quarta docet de tempore, quando ei tribuatur: ubi disserit de fine mundi, et signis antecedentibus, tum remotioribus, tum propioribus (Cap. 15, 16, 17, 18, 19).

Quinta agit de judicio novissimo (Cap. 20, 21, 22, 23).

Sexta agit de imperio christianorum in terra per mille annos (Cap. 24).

Septima rursum de tempore finis mundi, et quidem specialius disserit (Cap. 25).

Octava docet quid, exactis mille annis, futurum sit (Cap. 26).

[Col. 0731D] Quibus omnibus subjicitur generalis totius operis conclusio, quae nona hujus libri pars est.

Summam PRIMAE PARTIS Lactantius ipse colligit sub initium capitis sexti. Idcirco, inquit, mundus factus est, ut nascamur: ideo nascimur, ut agnoscamus factorem mundi ac nostri Deum: ideo agnoscimus, ut colamus: ideo colimus, ut immortalitatem pro laborum mercede capiamus: ideo praemio immortalitatis afficimur, ut similes angelis effecti, summo Patri in perpetuum serviamus. Hanc summam esse dicit theologiae, quam philosophi non comprehenderunt, licet quaelibet secta aliquid viderit. Summum igitur bonum immortalitas statuitur.

ALTERA parte immortalitas animae defenditur negarunt, quam philosophorum alii asseruerunt, alii (cap. 8). Argumentis utitur subsequentibus.

I. Si dii sunt expertes corporum, necesse est humanas animas eadem ratione subsistere.

II. Aeternitas animae ex eo dignoscitur, quia nullum [Col. 0732C] est aliud animal, quod habeat notitiam Dei.

III. Homo solus coelesti elemento utitur, igni scilicet, elemento lucis et vitae. Igitur immortalem sortitus est conditionem.

IV. Virtus soli homini data nocet praesenti vitae; proderit igitur vitae futurae (Cap. 9).

V. Ipsa virtutis perpetuitas indicat humanum aninum, si virtutem ceperit, permanere.

VI. Cicero ipse in Tusculanis sensit summum homini bonum non nisi post mortem contingere (Cap. 10).

VII. Sicut Deus sempiternus est: sic et bona, quae piis tribuit.

VIII. Ut corporis opera ideo mortalia sunt, quia ipsum mortale est: ita anima ex eo immortalis apparet, quia videmus opera ejus non esse mortalia.

IX. Animus desiderat non fragilia, sed aeterna; credibile est igitur, ipsum quoque esse aeternum.

X. Si ideo mortale est corpus, quia visui pariter et tactui subjacet; ergo et anima idicirco immortalis [Col. 0732D] est, quia nec tangi potest, nec videri (Cap. 11).

Objicit Lucretius lib. III, animam cum corpore nasci: ergo et interire.

Respon.---Non est par utriusque ratio, quia corpus ex terra, anima ex coelesti spiritu constat. Immo nec corpus post secessum animae statim diffluit; manet igitur multo magis anima.

Objicit idem: Sensus in pueris et in juvenibus viget, et in senibus diminuitur: ergo anima est mortalis.

Respon.---Differunt mens et anima. Illa augetur, vel minuitur pro aetate; haec in statu suo semper est.

Objicit: Animam dolori et luctui esse obnoxiam; igitur et mortalitati.

Respon.---Idcirco virtus necessaria est, ut moeror repellatur, et voluptas abstinentia superetur.

Objicit: Oculum evulsum a corpore nihil videre; igitur et animam separatam nihil sentire.

Respon.---Dissimilitudo est. Anima enim non pars [Col. 0733A] corporis est. sed in corpore (Cap. 12).

Reliquae objectiones non sunt magni momenti, ideoque hic omissae.

XI. Hermes quoque et Sibyllina carmina immortalitatem animae docuerunt (Cap. 13).

TERTIA parte libri docet, quatenus homini immortalitas tribuatur; aitque solam justitiam esse, quae vitam homini pariat aeternam, et solum Deum, qui aeternae vitae praemium largiatur. Qui autem suis meritis immortales facti esse dicuntur, quia vera justitia caruerint, non immortalitatem sibi, sed mortem peccatis quaesivisse.

QUARTA parte disserit de fine mundi, et finis illius signis.

De fine audacter pronuntiat, expletis sex mille annis consummationem futuram; quia sex dierum spatio omnia Deus condiderit et perfecerit (Cap. 14).

Signa antecedentia, tum remotiora, tum proximiora enumerat.

Remotiora: summam hominum impietatem, et [Col. 0733B] romani imperii destructionem (Cap. 15). Atque hic miras conjecturas Lactantii legere est, de tempore et modo destructionis imperii romani, per totum cap. 16, 17 et 18.

Proximiora signa haec recenset: casurum dicit gladium e coelo, et Christum descensurum comitantibus angelis in medium terrae, et virtutem Angelorum in manus justorum tradituram reprobos (Cap. 19).

QUINTA parte agit de judicio novissimo, cujus formam breviter describens, judicabuntur, inquit, qui Deum scierunt, et facinora eorum, id est, mala opera cum bonis collata ponderabuntur: ut si plura et graviora fuerint bona, justificentur ad vitam beatam; si autem mala superaverint, condemnentur ad poenam. Hoc loco quaestionem illam discutit: Quomodo anima affligatur, quae est immortalis. Ac [Col. 0734A] Stoicos quidem impiorum animas mediam quamdam inter immortalem mortalemque naturam gerere, scribit asseverare (Cap. 20). Ipse autem potestatem Dei advocat, quae incorporalia etiam comprehendat, et quemadmodum velit, afficiat. Deinde modum afflictionis exponens, ignis divinus, inquit, una eademque vi cremabit impios et recreabit; et quantum a corporibus absumet, tantum reponet, ac sibi ipse aeternum pabulum subministrabit. Sed et justos cum judicaverit, etiam igni eos examinabit. Tum quorum peccata, vel pondere, vel numero praevaluerint, perstringentur igni, atque amburentur. Quos autem plena justitia incoxerit, ignem illum non sentient (Cap. 21). Addit his Lactantius, quae poetae de novissimo judicio, quaeque philosophi de resurrectione scripserunt (Cap. 22, 23).

SEXTA parte, Chiliastarum somnium secutus, docet Christum mille annis inter homines versaturum, eosque justissimo imperio gubernaturum (Cap. 24).

SEPTIMA parte specialius definit tempus finis mundi. [Col. 0734B] Omnis exspectatio, inquit, non amplius quam ducentorum videtur annorum (Cap. 25).

OCTAVA, quid, exactis mille annis, futurum sit, enarrat. Renovabitur mundus, inquit, a Deo, et coelum complicabitur, et terra mutabitur, et transformabit Deus homines in similitudinem angelorum, et erunt candidi, sicut nix, et versabuntur semper in conspectu Omnipotentis, et Domino suo sacrificabunt, et servient in aeternum. Eodem tempore fiet secunda illa et publica omnium resurrectio, in qua excitabuntur injusti ad cruciatus sempiternos (Cap. 26).

CONCLUSIO totius operis sequitur, qua gratulatur Ecclesiae de pace per Constantinum facta; et universos ac singulos hortatur, ut abjectis deorum cultibus, Deo vero se dedant, atque ita poenas venturas effugiant. SCULTETUS.




[Col. 0733]
LIBER SEPTIMUS. DE VITA BEATA. [3Kb]



[Col. 0733C] CAPUT PRIMUM. De mundo; et qui sint credituri, qui vero non, atque ibi reprehensio perfidorum.

Bene habet: jacta sunt fundamenta, ut ait eximius Orator. Verum nos non fundamenta solum jecimus, quae firma et idonea essent operi perforendo; sed magnis robustisque molibus aedificium totum pene usque ad summa perduximus. Restat, id quod est [Col. 0734C] multo facilius, vel tegere, vel ornare; sine quo tamen priora opera et inutilia sunt, et ingrata. Nam quid prodest, aut falsis religionibus liberari, aut intelligere veram? quid aut vanitatem falsae sapientiae pervidere, aut quae sit vera cogoscere? Quid, inquam, prodest coelestem illam justitiam defendere? quid cum magnis difficultatibus cultum Dei tenere, quae est summa virtus? nisi eam divinum [Col. 0735A] praemium [Col. 0735A] [5Kb] beatitudinis perpetue subsequatur. De qua nobis est in hoc libro disserendum; ne priora omnia irrita et infructuosa videantur, si hoc, cujus causa illa suscepta sunt, in incertum relinquamus; ne quis forte arbitretur, tantos labores incassum suscipi, dum eorum coelesti mercedi diffidit, quam Deus statuit ei, qui haec suavia terrae bona prae sola nudaque virtute contempserit. Satis et huic parti faciamus, cum testimoniis divinarum Litterarum, tum etiam probabilibus argumentis, ut aeque clarum sit, et futura praesentibus, et divina terrenis, et perpetua brevibus esse anteponenda, quoniam temporalia sunt praemia vitiorum, sempiterna virtutum.

Exponam igitur rationem mundi, ut facile possit [Col. 0735B] intelligi, et quando, et quare sit effectus a Deo: quod Plato, qui de mundi fabricatione disseruit, nec scire poterat, nec explicare; quippe qui coeleste mysterium, quod non nisi prophetis ac Deo docente discitur, ignorabat; ideoque in perpetuum dixit esse fabricatum. Quod longe secus est: quoniam quidquid est solido ac gravi corpore, ut initium cepit aliquando, ita finem capiat necesse est. Nam Aristoteles cum non videret quemadmodum posset tanta rerum magnitudo interire, et hanc praescriptionem vellet [Col. 0736A] effugere, semper ait fuisse mundum, ac semper futurum. Prorsus nihil vidit; quia quidquid est, necesse est aliquando habuerit principium, nec omnino quidquam potest esse, nisi coeperit. Nam cum terram, et aquam, et ignem disperire, consumi, extinguique videamus, quae sunt utique mundi partes, intelligitur id totum esse mortale, cujus membra sunt mortalia. Ita fit, ut natum sit quidquid potest interire. Sed et omne quod sub visum oculorum venit, et corporale, ut ait Plato, et solubile sit necesse est. Unus igitur Epicurus, auctore Democrito, veridicus in hac re fuit; qui ait, et ortum aliquando, et aliquando esse periturum. Nec tamen rationem ullam reddere potuit, aut quibus de causis tantum hoc opus, aut quo [Col. 0736B] tempore solvatur. Quod quoniam nobis Deus revelavit, nec conjecturis id assequimur, sed traditione coelesti, docebimus sedulo; ut tandem studiosis veritatis appareat, non vidisse neque comprehendisse philosophos veritatem, sed ita leviter odoratos, ut tamen unde eos odor ille sapientiae tam suavis, tam jucundus afflaverit, nullo modo senserint.

Interim necessarium puto admonere lecturos, quod haec nostra quae tradimus; pravae vitiosaeque mentes aut omnino non intelligent (hebetatur enim [Col. 0737A] acies eorum terrenis cupiditatibus, quae sensus omnes gravant, imbecillesque reddunt); aut etiam si intelligent, dissimulabunt tamen, et haec vera esse nolent, quia trahuntur a vitiis, et scientes malis suis favent, quorum suavitate capiuntur, et virtutis viam deserunt, cujus acerbitate offenduntur. Nam qui avaritia, et opum inexplebili quadam siti flagrant, [Col. 0737A] [4Kb] quia non possunt, venditis aut dilargitis quae amant, tenui cultu vitam degere, sine dubio malunt id esse fictum, quo desideriis suis renuntiare coguntur. Item, qui libidinum stimulis incitati, ut ait poeta,

In furias ignemque ruunt,
utique incredibilia nos afferre dicunt; quia vulnerant aures eorum praecepta continentiae, quae illos a voluptatibus suis prohibent, quibus animam suam cum [Col. 0737B] corpore adjudicaverunt. Qui vero ambitione inflati, aut amore potentiae inflammati, omne studium suum ad honores acquirendos contulerunt, ne si solem quidem ipsum gestemus in manibus, fidem commodabunt ei doctrinae, illos jubet omni potentia et honore contempto humiles vivere, atque ita humiles, ut et accipere injuriam possint, et referre nolint, si acceperint. Ii sunt homines, qui contra veritatem clausis oculis quoquo modo latrant. Qui autem sani sunt, vel erunt, id est, non ita vitiis immersi, ut insanabiles sint, et credent his, et libenter accedent; et quaecumque dicimus, aperta, et plana, et simplicia, et quod maxime opus est, vera et inexpugnabilia illis videbuntur.

[Col. 0737C] Nemo virtuti favet, nisi qui sequi potest; sequi autem non facile est omnibus: ii possunt, quos paupertas et rerum indigentia exercuit, et capaces virtutis [Col. 0738A] effecit. Nam si virtus est tolerantia malorum, non capiunt ergo virtutem, qui semper in bonis fuerunt, quia mala neque experti sunt, neque ferre possunt assuetudine ac desiderio bonorum, quae sola noverunt. Eo fit, ut pauperes et humiles Deo credant facilius, qui sunt expediti, quam divites, qui sunt impedimentis pluribus implicati: immo vero catenati et compediti serviunt ad nutum dominae cupiditatis, quae illos inextricabilibus vinculis irretivit; nec possunt in coelum aspicere, quoniam mens eorum in terram prona humique defixa est. Virtutis autem via non capit magna onera gestantes. Angustus admodum trames est, per quem justitia hominem deducit in coelum. Hunc tenere non potest, nisi qui fuerit expeditus et nudus. Nam isti locupletes multis et ingentibus sarcinis onerati per viam mortis incedunt, quae [Col. 0738B] latissima est; quoniam late perditio dominatur. His acerba sunt, his venena, quae Deus ad justitiam praecipit, quaeque nos Dei magisterio de virtute ac veritate disserimus. Quibus si repugnare audebunt, necesse est hostes se esse virtutis justitiaeque fateantur. Aggrediar nunc quod superest, ut finis operi possit imponi. Id autem superest, ut de judicio Dei disseramus: quod tum constituetur, cum Dominus noster redierit in terram; ut unicuique pro merito aut praemium persolvat, aut poenam. Itaque ut in quarto libro de primo adventu ejus diximus, sic in hoc secundum referamus adventum, quem Judaei quoque et confitentur, et sperant, sed frustra, quoniam necesse est ad eos confundendos revertatur, [Col. 0738C] ad quos convocandos prius venerat. Nam qui violaverunt impie humilem, sentient in potestate victorem; eaque omnia quae legunt, et non intelligunt, [Col. 0739A] Deo repensante [Col. 0739A] [3Kb] patientur, quippe qui peccatis omnibus inquinati, et insuper sancto cruore perfusi, ab illo ipso, qui nefandas manus intulerunt, sint ad aeterna supplicia destinati. Sed erit nobis contra Judaeos separata materia, in qua illos erroris et sceleris revincemus.



CAPUT II. De errore philosophorum, ac de divina sapientia; atque de aureo saeculo.

Nunc ignaros veritatis instruamus. Dispositione summi Dei sic ordinatum, ut injustum hoc saeculum decurso temporum spatio terminum sumat, extinctaque protinus omni malitia, et piorum animis ad beatam vitam revocatis, quietum, tranquillum, pacificum, aureum denique, ut poetae vocant, saeculum, [Col. 0739B] Deo ipso regnante, florescat. In primis causa eorum omnium philosophis haec fuit, quod rationem mundi, quae totam sapientiam continet, non comprehenderunt. Ea vero sensu proprio, et interna intelligentia non potest comprehendi, quod illi sine doctore per seipsos facere voluerunt. Itaque in varias sibique saepe contrarias sententias inciderunt, ex quibus exitum non haberent; et in eodem luto (sicut Comicus ait) haesitaverunt; scilicet assumptionibus eorum non respondente ratione, cum assumpsissent quidem vera, sed quae affirmari probarique non possent sine scientia veritatis rerumque coelestium: quae (ut saepe jam dixi) non potest esse in homine, nisi Deo docente percepta. Nam si potest homo intelligere divina, poterit et facere; nam intelligere, [Col. 0739C] est quasi e vestigio subsequi. Non potest autem facere quae Deus, quia mortali corpore indutus est; ergo nec intelligere quidem potest, quae facit Deus. Quod an fieri possit, ex immensitate rerum atque operum divinorum facile est unicuique metiri. Nam si mundum cum omnibus quae sunt in eo contemplari velis, [Col. 0740A] intelliges profecto, quantum Dei opus humanis operibus antestet. Ita quantum inter opera divina et humana interest, tantum distare inter Dei hominisque sapientiam necesse est. Nam quia Deus incorruptus, atque immortalis est, et ideo perfectus, quia sempiternus est, sapientia quoque ejus, perinde ut ipse, perfecta est; nec obstare illi quidquam potest, quia nulli rei Deus ipse subjectus est.

Homo autem quin subjectus est passioni, subjecta est et sapientia ejus errori; et sicut hominis vitam multae res impediunt, quominus possit esse perpetua: ita sapientiam quoque ejus multis rebus impediri necesse est, quominus in perspicienda penitus veritate perfecta sit. Ergo nulla est humana sapientia, si per se ad notionem veri scientiamque [Col. 0740B] nitatur; quoniam mens hominis cum fragili corpore illigata, et in tenebroso domicilio inclusa, neque liberius evagari, neque clarius perspicere veritatem potest; cujus notitia divinae conditionis est. Deo enim soli opera sua nota sunt. Homo autem non cogitando, aut disputando assequi eam potest, sed discendo, et audiendo ab eo, qui scire solus potest, et docere. Ideo Marcus Tullius sententiam Socratis de Platone transferens dicentis, venisse tempus, ut ipse migraret e vita, illos autem, apud quos causam suam perorabat, agere vitam: Utrum melius sit, inquit, dii immortales sciunt; hominem arbitror scire neminem. Quare necesse est omnes philosophiae sectas alienas esse a veritate; quia homines erant, qui eas constituerunt, nec ullum fundamentum aut firmitatem [Col. 0740C] possunt habere, quae nullis divinarum vocum fulciuntur oraculis.



CAPUT III. De natura et de mundo; atque reprehensio Stoicorum et Epicureorum.

Et quoniam de philosophorum erroribus loquimur, [Col. 0741A] Stoici naturam [Col. 0741A] [32Kb] in duas partes dividunt: unam, quae efficiat; alteram, quae se ad faciendum tractabilem praebeat. In illa prima esse vim sentiendi; in hac, materiam; nec alterum sine altero posse. Quomodo potest idem esse quod tractat, et quod tractatur? Si quis dicat idem esse figulum quod lutum, aut lutum idem esse quod figulum, nonne aperte insanire videatur? At isti uno naturae nomine duas res diversissimas comprehendunt, Deum et mundum, artificem et opus; dicuntque alterum sine altero nihil posse, tanquam natura sit Deus mundo permixtus. Nam interdum sic confundunt, ut sit Deus ipse mens mundi et mundus sit corpus Dei. Quasi vero simul esse coeperint mundus, et Deus; ac non ipse mundum fecerit: quod et ipsi fatentur alias, cum hominum causa [Col. 0741B] praedicant esse fabricatum, et sine mundo esse, si velit, possit; siquidem Deus est divina et aeterna mens a corpore soluta et libera. Cujus vim majestatemque quoniam intelligere non poterant, miscuerunt [Col. 0742A] eum mundo, id est, operi suo. Unde est illud Virgilianum:

   Totamque infusa per artus
Mens agitat molem, et magno se corpore miscet.
Ubi est ergo illud, quod iidem ipsi aiunt, et factum esse divina providentia, et regi? Si enim fecit mundum, fuit ergo sine mundo. Si regit, non utique sicut mens corpus regit, sed tanquam dominus domum, navim gubernator, auriga currum. Nec tamen mixti sunt iis rebus, quas regunt. Nam si haec omnia, quae videmus, Dei membra sunt, jam insensibilis ab his constituitur Deus, quoniam membra sensu carent, et mortalis, quoniam videmus membra esse mortalia.

Possum enumerare, quoties repentinis quassatae [Col. 0742B] motibus vel hiaverint terrae, vel desederint in abruptum; quoties demersae fluctibus, et urbes, et insulae abierint in profundum; frugiferos campos paludes inundaverint; flumina et stagna siccaverint; montes [Col. 0743A] etiam [Col. 0743A] [4Kb] vel deciderint abrupti, vel planis fuerint adaequati. Plurimas regiones, et multorum fundamenta montium latens et internus ignis absumit. Et hoc parum est, si membris suis non parcit Deus, nisi etiam homini liceat aliquid in Dei corpus: maria extruuntur; montes exciduntur, et ad eruendas opes interiora terrae viscera effodiuntur. Quid quod ne arari quidem sine laceratione divini corporis potest? ut jam scelerati et impii simus, qui Dei membra violemus. Patiturne ergo vexari corpus suum Deus, et debilem se vel ipse facere, vel ab homine fieri sinit? nisi forte divinus ille sensus, qui mundo et omnibus mundi partibus permixtus est, primam terrae faciem reliquit, ac se in ima demersit, ne quid doloris de assidua laceratione sentiret. Quod si hoc vanum et absurdum [Col. 0743B] est, tam igitur ipsi eguerunt, quam haec indigent sensu, qui non perspexerunt divinum quidem spiritum esse ubique diffusum, eoque omnia contineri, non tamen ita, ut Deus ipse, qui est incorruptus, gravibus et corruptibilibus elementis misceatur. Illud ergo rectius, quod a Platone (in Timaeo) sumpserunt, a Deo factum esse mundum, et ejusdem providentia gubernari. Oportebat igitur et Platonem, et eos qui idem senserunt, docere atque explicare, quae causa, quae ratio fuerit tanti operis fabricandi; quare hoc, aut cujus gratia fecerit.

At iidem Stoici, hominum, inquiunt, causa mundus effectus est. Audio. Sed Epicurus ignorat, ipsos homines quare, aut quis effecerit. Nam Lucretius, cum diceret mundum non esse a diis constitutum, sic [Col. 0743C] ait (lib. V de Natura rerum):

Dicere porro hominum causa voluisse parare;
Praeclaram mundi naturam
[Col. 0744A] Deinde intulit:

Desipere est. Quid enim immortalibus atque beatis
Gratia nostra queat largirier emolumenti,
Ut nostra quidquam causa gerere aggrediantur?

Et merito. Illi enim nullam rationem afferebant, cur humanum genus vel creatum, vel constitutum esset a Deo. Nostrum hoc officium est, sacramentum mundi et hominis exponere, cujus illi expertes, sacrarium veritatis nec attingere, nec videre potuerunt. ergo (ut paulo ante dicebam) cum assumpsissent id quod erat verum, id est, mundum a Deo factum, et hominum causa esse factum; tamen, quoniam eos in consequentibus ratio defecit, non potuerunt defendere id quod assumpserant. Denique Plato, ne Dei opus imbecillum et ruinosum faceret, in aeternum [Col. 0744B] dixit esse mansurum. Si hominum causa factus est, et ita factus est ut esset aeternus, cur ergo ipsi quorum causa factus est, non sunt sempiterni? Si mortales, propter quos factus est, ergo et ipse mortalis atque solubilis. Neque enim pluris est ipse, quam ii, quorum gratia factus est. Quod si ei ratio quadraret, intelligeret periturum esse, quia factus est; nec posse in aeternum manere, nisi quod tangi non potest.

Qui autem negat hominum causa factum, hic nullam rationem tenet. Si enim dicit, ipsum fabricatorem sua causa tanta haec opera esse molitum, cur ergo nos nati sumus? cur mundo ipso fruimur? Quid sibi vult humani generis caeterorumque animantium fictio? Cur aliena commoda intercipimus? Cur denique augemur, minuimur, interimus? Quid habet rationis [Col. 0744C] ipsa generatio? quid perpetua successio? Nimirum videri nos Deus voluit, et suis variis imaginibus tanquam sigilla confingere, quibus se oblectaret; et [Col. 0745A] nihilominus tamen, si ita esset, curae haberet animantes, praecipueque hominem, cujus imperio cuncta subjecit. Qui autem dicunt semper fuisse mundum, omitto illud, quod esse ipse [Col. 0745A] [4Kb] sine aliquo principio non potest, unde extricare se nequeunt; sed hoc dico: si mundus semper fuit, nullam potest habere rationem. Quid enim potuit in eo ratio moliri, quod nunquam sumpsit exordium? Nam prius quam fiat aliquid, aut struatur, opus est consilio, ut disponi possit quemadmodum fiat, nec incipi quidquam potest sine provisione rationis. Itaque omne opus ratio praecedit. Non habet ergo rationem, quod factum non est. Atqui mundus rationem habet, qua et constat, et regitur; ergo et factus est: si factus est, et resolvetur. Reddant ergo isti rationem, si possunt, cur aut factus in [Col. 0745B] principio sit, aut postea resolvatur.

Quod quia docere non poterat Epicurus, sive Democritus, sua sponte natum esse dixit, seminibus inter se passim coeuntibus, quibus iterum resolutis, dissidium atque interitum secuturum. Corrupit ergo quod recte viderat, et totam rationem penitus ignorantia rationis evertit; redegitque mundum, et omnia quae in eo geruntur, ad similitudinem cujusdam vanissimi somnii, siquidem rebus humanis ratio nulla subsistat. Cum vero mundum, omnesque partes ejus, ut videmus, mirabilis ratio gubernet; cum coeli temperatio, et aequalis in ipsa varietate cursus astrorum luminumque coelestium, temporum constans ac mira descriptio, terrarum varia foecunditas, plana camporum munimenta, et aggeres montium, viriditas ubertasque [Col. 0745C] silvarum, fontium saluberrima eruptio, fluminum opportuna inundatio, maris opulenta et copiosa interfusio, ventorum diversa et utilis aspiratio, caeteraque omnia ratione summa constent: quis tam caecus est, ut existimet sine causa esse facta, in quibus mira dispositio providentissimae rationis elucet? [Col. 0746A] Si ergo sine causa nec est, nec fit omnino quidquam: si et providentia summi Dei ex dispositione rerum, et virtus ex magnitudine, et potestas ex gubernatione manifesta est: hebetes ergo et insani, qui providentiam non esse dixerunt. Non improbarem; si deos idcirco non esse dicerent, ut unum dicerent: cum autem ideo ut nullum, qui eos delirasse non putat, ipse delirat.



CAPUT IV. Quod omnia in aliquem usum creata sunt, etiam quae mala videntur: quare homo in tam fragili corpore ratione fruatur.

Sed de providentia satis in primo libro diximus. Quia et si est, ut apparet ex mirabilitate operum suorum, necesse est etiam hominem, caeterasque [Col. 0746B] animantes, eadem providentia creaverit. Videamus ergo, quae ratio fuerit fingendi generis humani; quoniam constat, id quod Stoici dicunt, hominum causa mundum esse fabricatum: quanquam in hoc ipso non mediocriter peccent, quod non hominis causa dicunt, sed hominum. Unius enim singularis appellatio totum comprehendit humanum genus. Sed hoc ideo, quia ignorant unum hominem a Deo esse formatum, putantque homines in omnibus terris et agris tanquam fungos esse generatos. At Hermes non ignoravit hominem, et a Deo, et ad Dei similitudinem fictum. Sed redeo ad propositum. Nihil est (ut opinor) quod sit propter seipsum factum: sed quidquid omnino fit, ad usum aliquem fieri necesse est. Quis est enim vel tam ineptus, vel tam otiosus, ut [Col. 0746C] aggrediatur aliquid facere frustra, ex quo nullam utilitatem, nullum commodum speret? Qui domum aedificat, non idcirco aedificat, ut tantummodo domus sit: sed ut in ea possit habitari. Qui navem fabricat, non ideo insumit operam, ut tantum navis appareat: [Col. 0747A] sed ut in ea navigetur. Item qui vas aliquod instituit [Col. 0747A] [11Kb] ac format, non propterea id facit, ut tantum fecisse videatur: sed ut vas illud effectum capiat aliquid necessarium. Similiter caetera, quaecumque fiunt, non utique in supervacuum, sed ad usus aliquos utiles laborantur.

Mundus igitur a Deo factus est, non utique propter ipsum mundum; neque enim aut calore solis, aut lumine, aut aspiratione ventorum, aut humore imbrium, aut alimonia frugum, cum sensu careat, indiget. Sed ne illud quidem dici potest, quod Deus propter seipsum fecerit mundum; quoniam potest esse sine mundo, sicut fuit antea, et iis omnibus quae in eo sunt, quaeque generantur, Deus ipse non utitur. Apparet ergo animantium causa mundum esse [Col. 0747B] constructum; quoniam rebus iis, quibus constat, animantes fruuntur: quae ut vivere, ut constare possint, omnia his necessaria temporibus certis subministrantur. Rursum caeteras animantes hominis causa esse fictas, ex eo clarum est, quod homini serviunt, et tutelae ejus atque usibus datae sunt; quoniam sive terrenae sunt, sive aquatiles, non sentiunt mundi rationem, sicut homo. Respondendum est hoc loco philosophis, maximeque Ciceroni, qui ait: »Cur Deus omnia nostri causa cum faceret, tantam vim natricum viperarumque fecerit? cur tam multa pestifera terra marique disperserit?« Ingens ad disputandum locus: sed ut in transcursu breviter stringendus est. Quoniam homo ex rebus diversis ac repugnantibus [Col. 0747C] configuratus est, anima et corpore, id est, coelo atque [Col. 0748A] terra, tenui et comprehensibili, aeterno ac temporali, sensibili atque bruto, luce praedito atque tenebroso: ipsa ratio ac necessitas exigebat, et bona homini proponi et mala; bona, quibus utatur, mala, quae vitet et caveat.

Idcirco enim data est illi sapientia, ut cognita bonorum malorumque natura, et in appetendis bonis, et malis declinandis, vim suae rationis exerceat. Nam caeteris animalibus quia sapientia non data est, et munita indumentis naturalibus, et armata sunt: homini autem pro his omnibus, quod erat praecipuum, rationem solam dedit. Itaque nudum formavit et inermem, ut eum sapientia et muniret, et tegeret. Munimenta et ornatum ejus non foris, sed intus, non in corpore, sed in corde constituit. Nisi ergo essent [Col. 0748B] mala quae caveret, quae a bonis utilibusque distingueret, non esset ei sapientia necessaria. Sciat ergo Marcus Tullius, aut ideo homini datam esse rationem, ut et pisces caperet usus sui gratia, et natrices viperasque vitaret salutis suae causa: aut idcirco ei bona malaque proposita, quia sapientiam acceperat, cujus vis omnis in discernendis bonis malisque versatur. Magna igitur, et recta, et admirabilis est vis, et ratio, et potestas hominis, propter quem mundum ipsum, et universa quaecumque sunt, Deus fecit; tantumque honoris illi habuit, ut eum praeficeret universis, quoniam solus poterat Dei opera mirari. Optime igitur Asclepiades noster de providentia summi Dei disserens, in eo libro quem scripsit ad [Col. 0748C] me: »Atque ideo, inquit, merito quis arbitretur, [Col. 0749A] proximum sibi locum divinam providentiam dedisse ei, qui poterat intelligere [Col. 0749A] [4Kb] ordinationem suam. Nam sol iste est; quis eum videt ita, ut intelligat quia sol est, et quantum gratiae afferat caeteris institutis? hoc coelum est; quis id suspicit? terra haec; quis eam colit? hoc pelagus; quis in eo navigat? hic ignis est; quis eo utitur?« Instituit ergo summus Deus non propter se, quia nihilo indiget, sed propter hominem, qui his congruenter uteretur.



CAPUT V. De hominis creatione, atque de dispositione mundi, et de summo bono.

Reddamus nunc rationem, quare hominem ipsum [Col. 0749B] fecerit Deus. Quod si philosophi scissent, aut defendissent illa, quae vera invenerant, aut in maximos errores non incidissent. Haec enim summa, hic cardo rerum est. Quem qui non tenuerit, veritas illi omnis elabitur. Hoc est denique, quod efficiat illis non quadrare rationem: quae illis si affulsisset, si sacramentum hominis omne cognovissent, numquam disputationes eorum, et omnem philosophiam de transverso academia jugulasset. Sicut ergo mundum non propter se Deus fecit, quia commodis ejus non indiget, sed propter hominem, qui eo utitur; ita ipsum hominem propter se. Quae utilitas Deo in homine, inquit Epicurus, ut eum propter se faceret? Scilicet, ut esset, qui opera ejus intelligeret, qui providentiam disponendi, rationem faciendi, virtutem [Col. 0749C] consummandi et sensu admirari, et voce proloqui posset. Quorum omnium summa haec est, ut Deum colat. Is enim colit, qui haec intelligit: is artificem rerum omnium, is verum patrem suum debita veneratione [Col. 0750A] prosequitur, qui virtutem majestatis ejus de suorum operum inventione, inceptione, perfectione metitur. Quod planius argumentum proferri potest, et mundum hominis, et hominem sui causa Deum fecisse, quam quod ex omnibus animantibus solus ita formatus est, ut oculi ejus ad coelum directi, facies ad Deum spectans, vultus cum suo parente communis sit, ut videatur hominem Deus, quasi porrecta manu allevatum ex humo, ad contemplationem sui excitasse? »Quid ergo, inquit, Deo cultus hominis confert, beato, et nulla re indigenti? vel si tantum honoris homini habuit, ut ipsius causa mundum fabricaret, ut instrueret eum sapientia, ut dominum viventium faceret, eumque diligeret tamquam filium, cur mortalemque fragilemque constituit? cur omnibus [Col. 0750B] malis, quem diligebat, objecit? cum oporteret et beatum esse hominem, tamquam conjunctum et proximum Deo, et perpetuum, sicut est ipse, ad quem colendum et contemplandum figuratus est.«

Quamquam haec fere in prioribus libris sparsim docuimus: tamen quoniam proprie id materia nunc exigit, quia de vita beata disserere propositum est, explicanda sunt ista diligentius et plenius, ut dispositio Dei, et opus voluntasque noscatur. Cum posset semper spiritibus suis immortalibus innumerabiles animas procreare, sicut angelos genuit, quibus immortalitas sine ullo malorum periculo ac metu constat; excogitavit tamen inenarrabile opus, quemadmodum infinitam multitudinem crearet animarum, quas primo fragilibus et imbecillis corporibus illigatas [Col. 0750C] constitueret inter bonum malumque medias, ut constantibus ex utrisque naturis virtutem proponeret; ne immortalitatem delicate assequerentur ac molliter: sed ad illud aeternae vitae ineloquibile praemium [Col. 0751A] summa cum difficultate ac magnis laboribus pervenirent. Ergo ut eas gravibus et vexabilibus membris [Col. 0751A] [43Kb] indueret, quoniam consistere in medio inani non poterant, ponderibus et gravitate corporis deorsum premente, sedem illis ac domicilium primo condendum esse decrevit. Itaque ineffabili virtute ac potentia praeclara mundi opera molitus est, suspensis in altitudinem levibus elementis, et gravibus in ima depressis; et coelestia firmavit, et terrena constituit. Non est necesse nunc exequi singula, quoniam in secundo libro universa executi sumus.

Lumina igitur posuit in coelo, quorum moderatio, et claritas, et motus aptissime ad utilitates viventium temperatus est. Terrae autem, quam sedem voluit esse, foecunditatem varia gignendi ac proferendi dedit, [Col. 0751B] ut ubertate frugum et herbarum virentium, pro natura et usu cujusque generis, alimoniam administraret. Tum perfectis omnibus, quae ad conditionem mundi pertinebant, hominem finxit ex ipsa terra, quam illi a principio in habitaculum praeparavit; id est spiritum suum terreno corpore induit et involvit, ut et compactus ex rebus diversis ac repugnantibus, [Col. 0752A] bonum ac malum caperet; et sicut terra ipsa fecunda est ad fruges pariendas: ita corpus hominis, quod assumptum est e terra, generandi copiam, facultatemque procreandae sobolis accepit, ut quoniam fragili materia formatus in aeternum manere non poterat, peracto temporalis vitae spatio cederet, et illud, quod fragile atque imbecillum gerebat, perpetua successione renovaret. Cur igitur eum mortalem finxit et fragilem, cum illius causa mundum aedificasset? Primum, ut infinita vis animarum gigneretur, omnemque terram multitudine oppleret: deinde, ut proponeret homini virtutem, id est, tolerantiam malorum ac laborum, per quam posset praemium immortalitatis adipisci. Nam quia homo ex duabus rebus constat, corpore atque anima, quorum alterum terrenum [Col. 0752B] est, alterum coeleste, duae vitae homine attributae sunt: una temporalis, quae corpori assignatur; altera sempiterna, quae animae subjacet. Illam nascendo accipimus, hanc assequimur laborando ne immortalitas homini (ut ante diximus) sine ulla difficultate constaret. Illa terrena est, sicut corpus, et ideo finitur; haec vero coelestis; sicut anima, et ideo terminum non [Col. 0753A] habet. Illam primam nescientes accipimus; [Col. 0753A] [4Kb] hanc secundam scientes; virtuti enim, non naturae datur, quia voluit nos Deus vitam nobis in vita comparare.

Idcirco hanc nobis praesentem dedit, ut illam veram et perpetuam aut vitiis amittamus, aut virtute mereamur. In hac corporali non est summum bonum; quoniam sicut necessitate divina nobis data est, ita rursum divina necessitate solvetur. Ita quod finem habet, summum bonum non habet. In illa vero spiritali, quam per nos ipsi acquirimus, summum bonum continetur; quia nec malum potest habere, nec finem. Cui rei argumentum natura et ratio corporis praebet. Caetera namque animalia in humum vergunt, quia terrena sunt; nec capiunt immortalitatem, quae de coelo est. Homo autem rectus in coelum spectat, quia proposita [Col. 0753B] est illi immortalitas; nec tamen venit, nisi tribuatur homini a Deo. Nam nihil interesset inter justum et injustum, siquidem omnis homo natus immortalis fieret; ergo immortalitas non sequela naturae, sed merces praemiumque virtutis est. Denique homo non statim quam natus est, rectus ingreditur: sed quadrupes primo, quia ratio corporis et hujus praesentis vitae communis est nobis cum mutis animalibus; post deinde confirmatis viribus erigitur, et lingua ejus in eloquium solvitur, et mutum animal esse desinit. Quae ratio docet, mortalem nasci hominem; postea vero immortalem fieri, cum coeperit ex Deo vivere, id est, justitiam sequi, quae continetur in Dei cultu, cum excitaverit hominem Deus ad aspectum coeli ac sui. Quod tum fit, cum homo coelesti lavacro purificatus, [Col. 0753C] exponit infantiam cum omni labe vitae prioris, et incremento divini vigoris accepto, fit homo perfectus ac plenus.

[Col. 0754A] Ergo quia virtutem proposuit homini Deus, licet anima et corpus consociata sint; tamen contraria sunt, et impugnant invicem. Animi bona, mala sunt corporis; id est, opum fuga, voluptatum interdictio, doloris mortisque contemptus. Item corporis bona, mala sunt animi; hoc est, cupiditas, et libido, quibus et opes appetuntur et suavitates variarum voluptatum, quibus enervatus animus extinguitur. Ideo necesse est, justum et sapientem in omnibus malis esse, quoniam malorum victrix est fortitudo; injustos autem in divitiis, in honore, in potestate. Haec enim bona corporalia et terrena sunt. Illi autem terrenam vitam agunt, nec assequi immortalitatem queunt, quia se voluptatibus dediderunt, quae sunt virtutis inimicae. Itaque vita haec temporalis illi aeternae debet esse [Col. 0754B] subjecta, sicut corpus animae. Quisquis ergo animae vitam maluerit, vitam corporis contemnat necesse est; nec aliter eniti ad summum poterit, nisi quae sunt ima despexerit. Qui autem corporis vitam fuerit amplexus, et cupiditates suas in terram dejecerit, illam superiorem vitam consequi non potest. Sed qui mavult bene vivere in aeternum, male vivet ad tempus, et afficietur omnibus molestiis et laboribus, quandiu fuerit in terra, ut habeat divinum et coeleste solatium. Et qui maluerit bene vivere ad tempus, male vivet in aeternum; damnabitur enim sententia Dei ad aeternam poenam, quia coelestibus bonis terrena praeposuit. Propterea igitur coli se Deus expetit, et honorari ab homine tanquam pater, ut virtutem ac sapientiam teneat, quae sola immortalitatem parit. [Col. 0754C] Nam quia nullus alius praeter ipsum donare eam potest, quia solus possidet, pietatem hominis, qua Deum [Col. 0755A] honoraverit, hoc afficiet praemio, ut sit in aeternum beatus, sitque apud Deum, et cum Deo semper.
[Col. 0755A] [2Kb]

Quae sequuntur in quibusdam manuscriptis ac in antiquis editionibus reperi. Ea tamen Lactantio abjudicant recentiores interpretes: sed ne aliquid desit, hic apponere visum est; ac monemus ea non esse apprime catholica: sic autem habent.

»Neque nunc aliquis eo confugiat, ut dicat ad ipsius culpam pertinere, qui et bonum instituit, et malum. Cur enim malum voluit esse, si id odio habet? Cur non bonum tantum fecit, ut nemo peccaret, nemo faceret malum? Quanquam hoc in omnibus fere prioribus libris docuerim, et id jam superius, quamvis leviter, attigerim; tamen subinde admonendum est, quia omnis ratio in eo posita est. Nulla enim virtus [Col. 0755B] esse poterat, nisi diversa fecisset; nec omnino apparere vis boni potest, nisi ex mali comparatione. Adeo malum nihil aliud est, quam boni interpretatio. Sublato igitur malo, etiam bonum tolli necesse est. Si laevam manum, aut pedem amputaveris, nec corpus erit integrum, nec vita ipsa constabit. Adeo ad compagem corporis temperandam, aptissime cum dextris sinistra junguntur. Item si pares calculos feceris, nemo ludet. Si unum colorem Circo dederis, nemo spectandum putabit, sublata omni Circensium voluptate. Quos profecto qui prius instituit, amator unius coloris fuit: sed alterum ei, quasi aemulum posuit, ut posset esse certamen, et aliqua in spectaculo gratia. Sic Deus, quum bonum constitueret, quum virtutem daret, statuit etiam diversa, cum quibus illa confligerent. [Col. 0755C] Si desit hostis, et pugna, nulla victoria est. Tolle certamen, ne virtus quidem quidquam est. Quam multa sunt hominum inter se, et quam variis artibus constituta certamina? Nemo tamen fortior, velocior, praestantior haberetur, si adversarium, cum quo contenderet, non haberet. Unde autem abest victoria, abesse hinc et gloriam simul, et praemium necesse est. Ut igitur virtutem ipsam exercitatione assidua roboraret, eamque faceret de malorum conflictatione perfectam, utrumque simul dedit, quia utrumque sine altero retinere vim suam non potest. Ergo diversitas est, cui omnis ratio veritatis innititur.

»Non me praeterit, quid hoc loco a peritioribus possit opponi. Si bonum sine malo esse non potest, quomodo primum hominem dicis ante offensum Deum [Col. 0755D] in solo bono fuisse, aut postea in solo bono futurum? Discutienda nobis haec quaestio est: quod in prioribus [Col. 0756A] libris praetermisi, ut hic implerem. Diximus superius, ex elementis repugnantibus hominis constare naturam. Corpus enim, quia terra est, comprehensibile est, temporale, brutum, atque tenebrosum est. Anima vero, quia de coelo est, tenuis, aeterna, sensibilis, illustris est. Quae quia inter se contraria sunt, necesse est, hominem bono et malo esse subjectum. Animae adscribitur bonum, quia indissolubilis est: corpori malum; quia fragile est. Quoniam igitur sociata et conjuncta sunt corpus et anima, aeque bonum et malum cohaereat necesse est; nec separari alterutro possunt, nisi quum illa separata sunt. Denique boni malique notitia simul homini primo data est. Qua percepta, statim de loco sancto pulsus est, in quo malum non est. Ubi cum esset in bono [Col. 0756B] tantum, id ipsum bonum esse, ignorabat. Postquam vero accepit boni malique intelligentiam, jam nefas erat, eum in beatitudinis loco morari, relegatusque est in hunc communem orbem, ut ea utraque simul experiretur, quorum naturam pariter agnoverat. Apparet ergo idcirco datam esse homini sapientiam, ut bonum discernat a malo; ut ab incommodis commoda, ab inutilibus utilia distinguat; ut habeat judicium, et considerantiam, quid cavere, quid appetere, quid fugere, quid sequi debeat. Sapientia igitur constare sine malo non potest; vixitque ille princeps generis humani, quamdiu in solo bono fuit, velut infans, boni ac mali nescius. At enim postea hominem necesse est et sapientem esse, et sine ullo malo beatum. Sed id fieri non potest, quamdiu anima domicilio corporis induta est.

[Col. 0756C] »Quum vero factum fuerit corporis animaeque dissidium, tunc malum a bono separabitur. Et sicut corpus interit, anima manet; ita malum interibit, et bonum permanebit. Tunc homo accepto immortalitatis indumento, erit sapiens, expers mali, sicut Deus. Qui ergo vult nos in bono esse tantum, id potissimum desiderat, ut sine corpore vivamus, in quo est malum. Quod si tollatur, aut sapientia homini, ut dixi, aut corpus adimetur: sapientia, ut ignoret malum; corpus, ut non sentiat. Nunc autem cum homo et sapientia sit instructus, ut sciat, et corpore, ut sentiat, utrumque pariter in hac vita Deus esse voluit, ut ratio virtutis sapientiaeque constaret. Posuit itaque hominem inter utrumque medium, ut haberet licentiam vel mali, vel boni sequendi. Sed [Col. 0756D] malo admiscuit apparentia quaedam bona, id est varias et delectabiles suavitates, ut earum illecebris induceret [Col. 0757A] hominem ad latens malum. Bono autem admiscuit apparentia quaedam mala, id est, aerumnas, et miserias, et labores, quorum asperitate ac molestia offensus animus refugeret a bono latenti. Hic ergo sapientiae officium desideratur, ut plus mente videamus, quam corpore: quod pauci admodum facere possunt; quia et virtus difficilis ac rara est, et voluptas communis ac publica. Ita necesse est, sapientem pro stulto haberi, qui dum appetit bona, quae non cernuntur, dimittit e manibus, quae videntur; et dum vitat mala, quae non aspiciuntur, incurrit in mala, quae ante oculos sunt. Quod accidit nobis, cum neque cruciatum, neque mortem pro fide recusamus: quando ad summum nefas compellimur, ut prodita fide atque abnegato Deo vero, diis mortuis [Col. 0757B] mortiferisque libemus. Haec ratio est, cur hominem Deus et mortalem fecerit, et malis subjecerit; licet ipsius causa mundum aedificasset, scilicet ut virtutem caperet, et ei virtus sua immortalitatem daret. Virtus autem, sicut ostendimus, veri Dei cultus est.«



CAPUT VI. Quare mundus et homo creati sunt; quam sit inanis cultus deorum.

Nunc totam rationem brevi circumscriptione signemus. Idcirco mundus factus est, ut nascamur: ideo nascimur, ut agnoscamus factorem mundi ac nostri Deum: ideo agnoscimus, ut colamus: ideo colimus, ut immortalitatem pro mercede laborum capiamus, quoniam maximis laboribus cultus Dei constat: ideo praemio immortalitatis afficimur, ut similes angelis [Col. 0757C] effecti, summo patri ac Domino in perpetuum serviamus, et simus aeternum Deo regnum. [Col. 0757C] [3Kb] Haec summa rerum est, hoc arcanum Dei, hoc mysterium mundi: a quo sunt alieni, qui sequentes praesentem voluptatem, terrestribus et fragilibus se bonis addixerunt, et animas ad coelestia genitas suavitatibus mortiferis tanquam luto coenove demerserunt.

Quaeramus nunc vicissim, an in cultu deorum ratio ulla subsistat: qui si multi sunt, si ideo tantum ab hominibus coluntur, ut praestent illis opes, victorias, honores, et quaeque alia quae non nisi ad praesens valent; si sine causa gignimur; si in hominibus procreandis providentia nulla versatur; si casu nobismetipsis, [Col. 0758A] ac voluptatis nostrae gratia nascimur; si nihil post mortem sumus: quid potest esse tam supervacaneum, tam inane, tam vanum, quam humana res, et quam mundus ipse? qui cum sit incredibili magnitudine, tam mirabili ratione constructus, tamen rebus ineptis vacet. Cur enim ventorum spiritus citent nubes? Cur emicent fulgura? tonitrua mugiant? imbres cadant, ut fruges terra producat, ut varios foetus alat? Cur denique omnis natura rerum laboret, ne quid desit earum rerum, quibus vita hominis sustinetur, si est inanis, si ad nihilum interimus, si nihil est in nobis majoris emolumenti Deo? Quod si est dictu nefas, nec putandum est fieri posse, ut non ob aliquam maximam rationem fuerit constitutum, quod videas maxima ratione constare; quae [Col. 0758B] potest esse ratio in his erroribus pravarum religionum, et in hac persuasione philosophorum, qua putant animas interire? Profecto nulla. Quid enim habent dicere, cur dii hominibus tam diligenter suis quaeque temporibus exhibeant? An ut illis far et merum demus, et odorem thuris, et sanguinem pecudum? quae neque immortalibus grata esse possunt, quia sunt fragilia; neque usui esse expertibus corporum, quia haec ad usum corporalium data sunt. Et tamen si ea desiderarent, sibi ipsi possent exhibere cum vellent. Sive igitur intereunt animae, sive in aeternum manent, quam rationem continet cultus deorum, aut a quo mundus constitutus est? cur, aut quando, aut quousque, quatenus homines, aut quamobrem procreati? cur nascuntur, intereunt, succedunt, [Col. 0758C] renovantur? Quid dii ex cultibus eorum assequuntur, qui post mortem nihil futuri sunt? quid praestant? quid pollicentur? quid minantur aut hominibus, aut diis dignum? Vel si manent animae post obitum, quid de his faciunt, facturive sunt? quid illis opus est thesauro animarum? ipsi illi ex quo fonte oriuntur? quomodo, aut quare, aut unde multi sunt? Ita fit, ut si ab illa rerum summa, quam superius comprehendimus, aberraveris, omnis ratio intereat, et ad nihilum omnia revolvantur.



CAPUT VII. De philosophorum varietate, eorumque veritate.

Quam summam quia philosophi non comprehenderunt, [Col. 0759A] nec veritatem comprehendere potuerunt, quamvis ea fere, quibus summa ipsa constat, et viderint, et explicaverint. Sed diversi, ac diverse illa omnia protulerunt, non annectentes nec causas rerum, nec consequentias, [Col. 0759A] [5Kb] nec rationes; ut summam illam, quae continet universa, et compingerent, et implerent. Facile est autem docere, pene universam veritatem per philosophos sectas esse divisam. Non enim sic philosophiam nos evertimus, ut Academici solent, quibus ad omnia respondere propositum est, quod est potius calumniari et illudere: sed docemus, nullam sectam fuisse tam deviam, nec philosophorum quemquam tam inanem, qui non viderit aliquid ex vero. Sed dum contradicendi studio insaniunt, dum sua etiam falsa defendunt, aliorum etiam vera [Col. 0759B] subvertunt, non tantum elapsa illis veritas est, quam se quaerere simulabant: sed ipsi eam potissimum suo vitio perdiderunt. Quod si extitisset aliquis, qui veritatem sparsam per singulos, per sectasque diffusam colligeret in unum, ac redigeret in corpus, is profecto non dissentiret a nobis. Sed hoc nemo facere, nisi veri peritus ac sciens potest. Verum autem scire, non nisi ejus est, qui sit doctus a Deo. Neque enim potest aliter repudiare quae falsa sunt, eligere ac probare quae vera: sed si vel casu id efficeret, certissime philosopharetur; et quamvis non posset divinis testimoniis illa defendere, tamen se ipsa veritas illustraret suo lumine. Quare incredibilis est error illorum, qui cum [Col. 0759C] aliquam sectam probaverint, eique se addixerint, caeteras [Col. 0760A] damnant tanquam falsas et inanes, armantque se ad praeliandum, nec quid defendere debeant scientes, nec quid refutare; incursantque passim sine delectu omnia, quae afferunt quicumque dissentiunt.

Ob has eorum pertinacissimas contentiones nulla extitit philosophia, quae ad verum propius accederet; nam particulatim veritas ab his tota comprehensa est. Factum esse mundum a Deo, dixit Plato (in Timaeo). Idem prophetae loquuntur; idemque ex Sibyllae carminibus apparet (sermone 1). Errant igitur qui vel omnia sua sponte nata esse dixerunt, vel minutis seminibus conglobatis; quoniam tanta res, tam ornata, tam magna, neque fieri, neque disponi et ordinari sine aliquo prudentissimo auctore potuit; et ea ipsa ratio, qua constare ac regi omnia sentiuntur, [Col. 0760B] solertissimae mentis artificem confitetur. Hominum causa mundum, et omnia quae in eo sunt esse facta, Stoici loquuntur: idem nos divinae Litterae docent. Erravit ergo Democritus, qui vermiculorum modo putavit effusos esse de terra nullo auctore, nullaque ratione. Cur enim formatus sit homo, divini sacramenti est: quod quia ille scire non poterat, humanam vitam deduxit ad nihilum. Ad virtutem capessendam nasci homines Ariston disseruit: idem nos monemur ac discimus a prophetis. Falsus igitur Aristippus, qui hominem voluptati, hoc est malo tanquam pecudem subjugavit. Immortales esse animas Pherecydes et Plato disputaverunt: haec vero [Col. 0760C] propria est in nostra religione doctrina. Ergo Dicaearchus [Col. 0761A] cum Democrito [Col. 0761A] [40Kb] erravit, qui perire cum corpore ac dissolvi argumentatus est. Esse inferos Zenon Stoicus docuit, et sedes piorum ab impiis esse discretas; et illos quidem quietas ac delectabiles incolere regiones, hos vero luere poenas in tenebrosis locis, atque in coeni voraginibus horrendis: idem nobis prophetae palam faciunt. Ergo Epicurus erravit, qui poetarum id esse figmentum putavit, et illas inferorum poenas, quae ferantur, in hac esse vita interpretatus est. Totam igitur veritatem, et omne divinae Religionis arcanum philosophi attigerunt. Sed aliis refellentibus, defendere id quod invenerant, nequiverunt; quia singulis ratio non quadravit, nec ea, quae vera senserant in summam redigere potuerunt, sicut nos superius fecimus.



[Col. 0761B] CAPUT VIII. De immortalitate animae.

Unum est igitur summum bonum immortalitas, ad quam capiendam, et formati a principio, et nati sumus. Ad hanc tendimus; hanc spectat humana natura; [Col. 0762A] ad hanc nos provehit virtus: quod bonum quia deprehendimus, superest etiam ut de ipsa immortalitate dicamus. Platonis argumenta, quamvis ad rem multum conferant, tamen parum habent firmitatis ad probandam et implendam veritatem; quoniam nec rationem totius mysterii magni consummaverat, in unumque collegerat, nec summum bonum comprehenderat. Nam licet verum de animae immortalitate sentiret, tamen non ita de illa tanquam de summo bono disserebat. Nos igitur certioribus signis elicere possumus veritatem, qui eam non ancipiti suspicione collegimus, sed divina traditione cognovimus. Plato autem sic argumentatus est, immortale esse quidquid per seipsum et sentit, et semper movetur; quod enim principium motus non habet, nec finem habiturum, [Col. 0762B] quia deseri a semetipso non potest. Quod argumentum etiam mutis animalibus aeternitatem daret, nisi adjectione sapientiae discrevisset. Addidit igitur, ut effugeret hanc communitatem, fieri non posse, quin sit immortalis animus humanus, cujus miranda solertia inveniendi, et celeritas cogitandi, et facilitas percipiendi atque discendi, et memoria praeteritorum, [Col. 0763A] et providentia futurorum, et artium plerumque [Col. 0763A] [12Kb] innumerabilium scientia, qua caeterae careant animantes, divina et coelestis appareat: quia et origo animi, qui tanta capiat, tanta contineat, nulla reperiatur in terra; siquidem ex concretione terrena nihil habeat admistum: sed necesse esse in terram resolvi, quod est in homine ponderosum et dissolubile; quod autem tenue atque subtile, id vero esse individuum, ac domicilio corporis velut carcere liberatum, ad coelum et ad naturam suam pervolare. Haec fere Platonis collecta breviter, quae apud ipsum late copioseque explicantur.

In eadem sententia fuit etiam Pythagoras antea, ejusque praeceptor Pherecydes, quem Cicero tradit primum de aeternitate animarum disputavisse. Qui [Col. 0763B] omnes licet eloquentia excellerent; tamen in hac duntaxat contentione non minus auctoritatis habuerunt, qui contra hanc sententiam disserebant, Dicaearchus primo, deinde Democritus, postremo Epicurus: adeo ut res ipsa, de qua inter se pugnabant, in dubium vocaretur. Denique et Tullius, expositis horum omnium de immortalitate ac morte sententiis, nescire se quid sit verum, pronuntiavit. »Harum, inquit, sententiarum quae vera sit, Deus aliquis viderit.« Et rursus alibi: »Quoniam utraque, inquit, earum sententiarum doctissimos habuit auctores; nec quid certi sit divinari potest.« Verum nobis divinatione opus non est, quibus veritatem divinitas ipsa patefecit.



[Col. 0764A] CAPUT IX. De aeternitate animae, atque de virtute.

His itaque argumentis, quae nec Plato, nec ullus alius invenit, animarum aeternitas probari ac perspici potest: quae nos breviter collegimus; quoniam properat oratio ad enarrandum judicium Dei maximum, quod in terra propinquante saeculorum fine celebrabitur. Ante omnia, quoniam Deus ab homine videri non potest, ne quis tamen ex eo ipso putaret Deum non esse, quia mortalibus oculis non videretur, inter caetera institutorum miracula, fecit etiam multa, quorum vis quidem apparet, substantia tamen non videretur, sicut est vox, odor, ventus; ut [Col. 0764B] harum rerum argumento et exemplo, etiam Deum, licet sub oculos non veniret, de sua tamen vi; et effectu, et operibus cerneremus. Quid voce clarius? aut vento fortius? aut odore violentius? Haec tamen, cum per aerem feruntur, ad sensusque nostros veniunt, et eos potentia sua impellunt, non cernuntur acie luminum: sed aliis corporis partibus sentiuntur. Similiter Deus non aspectu nobis aliove fragili sensu comprehendendus est: sed mentis oculis intuendus, cum opera ejus praeclara et miranda videamus. Nam illos, qui nullum omnino Deum esse dixerunt, non modo philosophos, sed ne homines quidem fuisse dixerim, qui mutis simillimi ex solo corpore constiterunt, nihil omnino cernentes animo, [Col. 0765A] sed ad sensum [Col. 0765A] [21Kb] corporis cuncta referentes, qui nihil putabant esse, nisi quod oculis contuebantur. Et quia videbant aut bonis accidere adversa, aut malis prospera, fortuitu geri omnia crediderunt, et natura mundum, non providentia constitutum.

Hinc jam prolapsi sunt ad deliramenta, quae talem sententiam necessario sequebantur. Quod si est Deus et incorporalis, et invisibilis, et aeternus; ergo non idcirco interire animam credibile est, quia non videtur, postquam recessit a corpore, quoniam constat esse aliquid sentiens ac vigens, quod non veniat sub aspectum. At enim difficile est animo comprehendere, quemadmodum possit anima retinere sensum sine iis partibus corporis, in quibus inest officium sentiendi. Quid de Deo? num facile est comprehendere, quemadmodum [Col. 0765B] vigeat sine corpore? Quod si deos esse credunt, qui si sunt, utique sunt expertes corporum, necesse est, humanas animas eadem ratione subsistere; quoniam ex ipsa ratione ac prudentia intelligitur esse quaedam in homine ac Deo similitudo. Denique illud argumentum, quod etiam Marcus Tullius vidit, satis firmum est: ex eo aeternitatem animae posse dignosci, quia nullum sit aliud animal, quod habeat notitiam aliquam Dei; Religioque sit pene sola, quae hominem discernat à mutis: quae cum in hominem solum cadat, profecto testatur, id affectare nos, id desiderare, id colere, quod nobis familiare, quod proximum sit futurum.

An aliquis, cum caeterarum animantium naturam [Col. 0765C] consideraverit, quas pronis corporibus abjectas in terramque prostratas summi Dei providentia effecit; ut ex hoc intelligi possit, nihil eas rationis habere cum coelo, potest non intelligere, solum ex omnibus [Col. 0766A] coeleste ac divinum animal esse hominem, cujus corpus ab humo excitatum, vultus sublimis, status rectus originem suam quaerit, et quasi contempta humilitate terrae, ad altum nititur, quia sentit summum bonum in summo sibi esse quaerendum, memorque conditionis suae, qua Deus illum fecit eximium, ad artificem suum spectat? Quam spectationem Trismegistus rectissime nominavit: quae in mutis animalibus nulla est. Cum autem sapientia, quae soli homini data est, nihil aliud sit quam Dei notitia, apparet animam non interire, neque dissolvi, sed manere in sempiternum, quia Deum, qui sempiternus est, et quaerit, et diligit, ipsa cogente natura, sentiens vel unde orta sit, vel quo reversura. Praeterea non exiguum immortalitatis argumentum est, quod homo solus coelesti elemento utitur. Nam cum [Col. 0766B] rerum natura his duobus elementis, quae repugnantia sibi atque inimica sunt, constet igne, et aqua, quorum alterum coelo, alterum terrae adscribitur: caeterae animantes, quia terrenae mortalesque sunt, terreno et gravi utuntur elemento; homo solus ignem in usu habet, quod est elementum leve, sublime, coeleste. Ea vero quae ponderosa sunt, ad mortem deprimunt, et quae levia sunt, ad vitam sublevant, quia vita in summo est, mors in imo. Et ut lux esse sine igne non potest, sic vita sine luce. Ignis igitur elementum est lucis ac vitae: unde apparet hominem, qui eo utitur, immortalem sortitum esse conditionem, quia id illi familiare est, quod facit vitam.

[Col. 0766C] Virtus quoque soli homini data magno argumento, est immortales esse animas. Quae non erit secundum naturam, si anima extinguitur; huic enim praesenti vitae nocet. Nam vita ista terrena, quam communem [Col. 0767A] cum mutis animalibus ducimus, [Col. 0767A] [3Kb] et voluptatem expetit, cujus fructibus variis ac suavibus delectatur, et dolorem fugit, cujus asperitas naturam viventium acerbis sensibus laedit, et ad mortem perducere nititur, quae dissolvit animantem. Si ergo virtus et prohibet iis bonis hominem, quae naturaliter appetuntur, et ad sustinenda mala impellit, quae naturaliter fugiuntur; ergo mala est virtus, et inimica naturae, stultumque judicari necesse est qui eam sequitur, quoniam se ipse laedit, et fugiendo bona praesentia, et appetendo aeque mala sine spe fructus amplioris. Nam cum liceat nobis jucundissimis frui voluptatibus, nonne sensu carere videamur, si malimus in humilitate, in egestate, in contemptu, in ignominia vivere, aut ne vivere quidem, sed dolore cruciari, [Col. 0767B] et mori, ex quibus malis nihil amplius assequamur, quo possit voluptas omissa pensari? Si autem virtus malum non est, facitque honeste, quod voluptates vitiosas turpesque contemnit et fortiter, quod nec dolorem, nec mortem timet, ut officium servet; ergo majus aliquod bonum assequatur necesse est, quam sunt illa quae spernit. At vero morte suscepta, quod ulterius bonum sperari potest, nisi aeternitas?



CAPUT X. De vitiis et virtutibus, atque de vita et morte.

Transeamus nunc vicissim ad ea quae virtuti repugnant, ut etiam ex his immortalitas animae colligatur. Vitia omnia temporalia sunt; ad praesens enim commoventur. Irae impetus recepta ultione sedatur. [Col. 0767C] Libidinis voluptas corporis finis est. Cupiditatem aut satietas earum rerum, quas expetit, aut aliorum affectuum commotiones interimunt. Ambitio, postquam honores quos voluit adepta est, consenescit. Item caetera vitia consistere ac permanere non possunt: sed ipso fructu quem expetunt finiuntur. Recedunt ergo, et redeunt. Virtus autem sine ulla intermissione [Col. 0768A] perpetua est, nec discedere ab ea potest, qui eam semel cepit. Nam si habeat intervallum, si aliquando ea carere possumus, redibunt protinus vitia, quae virtutem semper impugnant. Non est igitur comprehensa, si deserit, si aliquando secedit. Cum vero sibi domicilium stabile collocavit, in omni actu versari eam necesse est; nec potest fideliter depellere vitia, et fugare, nisi pectus, quod insedit, perpetua statione munierit. Ipsa ergo virtutis perpetuitas indicat, humanum animum, si virtutem ceperit, permanere; quia et virtus perpetua est, et solus animus humanus virtutem capit. Quoniam igitur contraria sunt vitia virtuti, omnis ratio diversa et contraria sit necesse est. Quia vitia commotiones et perturbationes animi sunt, virtus e contrario lenitudo et tranquillitas animi [Col. 0768B] est. Quia vitia temporalia et brevia sunt; virtus perpetua et constans, et par sibi semper. Quia vitiorum fructus, id est, voluptates, aeque ut ipsa, breves temporalesque sunt, virtutis ergo fructus ac praemium sempiternum est, quia vitiorum commodum in praesenti est, virtutis igitur in futuro.

Ita fit, ut in hac vita virtutis praemium nullum sit, quia virtus adhuc ipsa est. Nam sicut vitia, cum in actu suo finiuntur, voluptas et praemia eorum sequuntur: ita virtus, cum finita est, merces ejus insequitur. Virtus autem nunquam nisi morte finitur, quoniam et in morte suscipienda summum ejus officium est. Ergo praemium virtutis post mortem est. Denique Cicero in Tusculanis, quamvis dubitanter, tamen sensit, summum homini bonum non nisi post mortem [Col. 0768C] contingere. »Fidenti animo, inquit, si ita res feret, gradietur ad mortem; in qua aut summum bonum, aut nullum malum esse cognovimus.« Mors igitur non extinguit hominem, sed ad praemium virtutis admittit. Qui autem se (ut ait idem) vitiis ac sceleribus contaminaverit, voluptatique servierit, is vero damnatus aeternam luet poenam; quam divinae [Col. 0769A] litterae secundam mortem [Col. 0769A] [26Kb] nominant, quae est et perpetua, et gravissimis cruciatibus plena. Nam sicuti duae vitae propositae sunt homini, quarum altera est animae, altera corporis: ita et mortes duae propositae sunt, una pertinens ad corpus, qua cunctos secundum naturam fungi necesse est; altera pertinens ad animam, quae scelere acquiritur, virtute vitatur; et ut vita haec temporalis est, certosque terminos habet, quia corporis est: sic et mors aeque temporalis est, certumque habet finem, quia corpus attingit.



CAPUT XI. De temporibus postremis, atque de anima et corpore.

Impletis igitur temporibus, quae Deus morti statuit, terminabitur ipsa mors. Et quia temporalem vitam [Col. 0769B] temporalis mors sequitur; consequens est, ut resurgant animae ad vitam perennem, quia finem mors temporalis accepit. Rursum, sicut vita animi sempiterna est, in qua divinos et ineloquibiles immortalitatis suae fructus capit: ita et mors ejus perpetua sit necesse est, in qua perennes poenas et infinita tormenta pro peccatis suis pendet. Ergo in ea conditione res posita est, ut qui beati sunt in hac vita corporali atque terrena, semper miseri sint futuri; quia jam bonis, quae maluerunt, potiti sunt: quod iis evenit, qui deos adorant, ac Deum negligunt. Deinde qui justitiam sequentes, in hac vita miseri fuerunt et contempti, et inopes, et ob ipsam justitiam contumeliis et injuriis saepe vexati, quia nec aliter virtus teneri potest, semper beati sunt futuri; ut, quia mala jam pertulerunt, [Col. 0769C] etiam bonis fruantur. Quod his utique contingit, qui contemptis terrestribus diis et fragilibus bonis, coelestem [Col. 0770A] religionem Dei sequuntur; cujus bona, sicut ipse qui tribuit, sempiterna sunt. Quid opera corporis atque animi? nonne indicant esse animam mortis expertem? Nam corpus, quia ipsum fragile est atque mortale, quaecumque opera molitur, aeque caduca sunt. Nihil enim Tullius ait esse, quod sit manibus humanis laboratum, quod non aliquando ad interitum redigatur, vel injuria hominum, vel ipsa confectrice rerum omnium vetustate.

At vero animi opera videmus aeterna. Nam quicumque contemptui praesentium studentes, in memoriam monimenta ingeniorum factorumque magnorum reliquerunt, ii plane mentis ac virtutis suae nomen indelebile quaesierunt. Ergo si opera corporis ideo mortalia sunt, quia ipsum mortale est, sequitur ut anima [Col. 0770B] ex eo immortalis appareat, quia videmus opera ejus non esse mortalia. Eodem modo desideria quoque corporis animique declarant, alterum esse mortale, alterum sempiternum. Corpus enim nihil nisi temporale desiderat, id est, cibum, potum, indumentum, quietem, voluptatem; et tamen haec ipsa sine nutu et adminiculo animi nec cupere, nec assequi potest. Animus autem per se multa desiderat, quae ad officium fructumve corporis non redundent; eaque non fragilia, sed aeterna sunt, ut fama virtutis, ut memoria nominis. Nam cultum Dei, qui constat abstinentia cupiditatum ac libidinum, patientia doloris, contemptu mortis, etiam contra corpus anima concupiscit. Unde credibile est, non interire animam, sed dissociari a corpore; quia corpus sine anima nihil [Col. 0770C] potest, animus vero potest multa et magna sine corpore. Quid, quod ea, quae visibilia sunt oculis, et tangibilia [Col. 0771A] manu, quia externam vim pati possunt, aeterna esse non possunt. Ea vero quae [Col. 0771A] [15Kb] neque sub tactum, neque sub visum veniunt, sed tantummodo vis eorum et ratio, et effectus apparet, aeterna sunt, quia nullam vim patiuntur extrinsecus. Corpus autem si ideo mortale est, quia visui pariter et tactui subjacet; ergo et anima idcirco immortalis est, quia nec tangi potest, nec videri.



CAPUT XII. De anima et corpore; atque de conjunctione eorum, et discessu ac reditu.

Nunc argumenta eorum, qui contra disserunt, refellamus; quae Lucretius tertio libro executus est. Quoniam cum corpore, inquit, anima nascitur, cum corpore intereat necesse est. At non est par utriusque [Col. 0771B] ratio. Solidum enim et comprehensibile corpus est, et oculis, et manu: anima vero tenuis, et tactum visumque fugiens. Corpus e terra fictum atque solidatum est: anima in se nihil concreti, nihil terreni ponderis habet, ut Plato disserebat. Nec enim tantam posset habere solertiam, tantam vim, tantam celeritatem, nisi originem traheret e coelo. Corpus igitur quoniam fictum ex ponderoso et corruptibili elemento, et tangibile est, et visibile, corrumpitur atque occidit; [Col. 0772A] nec vim repellere potest, quia sub aspectum et sub tactum venit. Anima autem, quia tenuitate sua omnem tactum fugit, nullo ictu dissolvi potest. Ergo quamvis inter se conjuncta et sociata nascantur, et alterum, quod est de terrena concretione formatum, quasi vasculum sit alterius, quod est a coelesti subtilitate deductum: cum vis aliqua utrumque discreverit, quae discretio mors vocatur; tum utrumque in naturam suam recedit: quod ex terra fuit, id in terram resolvitur; quod ex coelesti spiritu, id constat ac viget semper, quoniam divinus spiritus sempiternus est. Denique idem Lucretius oblitus quid assereret, et quod dogma defenderet, hos versus posuit:

Cedit item retro de terra quod fuit ante
In terram, sed quod missum est ex aetheris oris,
[Col. 0772B] Id rursus coeli fulgentia templa receptant.
Quod ejus non erat dicere, qui perire animas cum corporibus disserebat: sed victus est veritate, et imprudenti ratio vera surrepsit.

Praeterea id ipsum, quod colligit, dissolvi animam, hoc est, simul cum corpore interire, quoniam simul nascantur, et falsum est, et in contrarium converti potest. Non enim simul interit: sed anima discedente, integrum per dies multos manet, et plerumque medicatum [Col. 0773A] diutissime durat. Nam si ut simul nascuntur, simul interirent, non discederet repente anima, corpusque desereret: sed uno temporis puncto utrumque pariter dissiparetur, et tam celeriter etiam corpus, adhuc spiritu in eo manente, deliquesceret ac periret, quam celeriter anima secedit; immo vero dissoluto corpore anima vanesceret, velut humor fracto vase [Col. 0773A] [80Kb] diffusus. Nam si terrenum et fragile corpus post secessum animae non statim diffluit, in terramque tabescit, ex qua illi origo est; ergo anima, quae fragilis non est, in aeternum manet, quoniam origo ejus aeterna est. Quoniam crescit, inquit, sensus in pueris, et in juvenibus viget, et in senibus diminuitur, apparet esse mortalem. Primum non est idem mens et anima; aliud est enim quo vivimus, aliud quo cogitamus. [Col. 0773B] Nam dormientium mens, non anima sopitur; et in furiosis mens extinguitur, anima manet; et ideo non exanimes, sed dementes vocantur. Mens ergo, id est intelligentia, vel augetur, vel minuitur pro aetate. Anima in statu suo semper est, et ex quo tempore spirandi accipit facultatem, eadem usque ad ultimum durat, donec emissa corporis claustro, ad sedem suam revolet. Deinde quod anima, quamvis a Deo sit inspirata, tamen quia tenebroso domicilio terrenae carnis inclusa est, scientiam non habet, quae est divinitatis. [Col. 0774A] Audit igitur ac discit omnia, et sapientiam discendo et audiendo capit; et senectus non minuit sapientiam, sed auget, si tamen juvenilis aetas virtute decursa est. Sed si nimia senectus fregerit membra, non est animae vitium, si visus evanuit, si lingua torpuit, si auditus obsurduit, sed corporis. At enim memoria deficit. Quid mirum, si labentis domicilii ruina premitur mens, et praeterita obliviscitur, non aliter futura divina, quam si carcerem, quo cohibetur, effugerit?

Verum eadem, inquit, dolori et luctui obnoxia est, et ebrietate dementit, unde fragilis et mortalis apparet. Idirco igitur virtus et sapientia necessaria est, ut et moeror, qui contrahitur indigna patiendo ac videndo, fortitudine repellatur, et voluptas non modo potandi, sed etiam rerum caeterarum abstinentia superetur. [Col. 0774B] Nam si careat virtute, si voluptatibus dedita molliatur, morti fiet obnoxia, quoniam et virtus, ut docuimus, immortalitatis est fabricatrix, et voluptas mortis. Mors autem, sicut ostendi, non funditus perimit ac delet, sed aeternis afficit cruciatibus. Nam interire prorsus anima non potest; quoniam ex Dei spiritu, qui aeternus est, originem cepit. Anima, inquit, etiam morbum corporis sentit, et oblivionem sui patitur, et sicut aegrescit, ita etiam saepe sanatur. Hoc est ergo, cur maxime virtus adhibenda sit, ne [Col. 0775A] ullo corporis dolore frangatur, et oblivionem sui non anima, sed mens patiatur. Quae quoniam certa corporis regione consistit, cum eam partem vis aliqua morbi vitiaverit, movetur loco, et quasi conquassata, de sede sua emigrat, [Col. 0775A] [4Kb] reditura scilicet, cum medela et sanitas domicilium suum reformaverit. Nam quia juncta est anima cum corpore, si virtute careat, contagio ejus aegrescit, et imbecillitas de societate fragilitatis redundat ad mentem. Cum autem dissociata fuerit a corpore, vigebit ipsa per se, nec ulla jam fragilitatis conditione tentabitur, quia indumentum fragile projecit. Sicut oculus, inquit, evulsus ac separatus a corpore nihil potest videre: ita et anima separata nihil sentire, quia et ipsa pars est corporis. Falsum hoc, et dissimile est; anima enim non [Col. 0775B] pars corporis, sed in corpore est. Sicut id, quod vase continetur, vasis pars non est, nec ea quae in domo sunt, partes domus esse dicuntur: ita nec anima pars est corporis, quia corpus vel vas animae est, vel receptaculum.

Jam illud argumentum multo magis inane est, quo ait animam, quia non citius emittatur ex corpore, mortalem videri, sed paulatim se ex omnibus membris explicet, a summis pedibus incipiens: tanquam si esset aeterna, uno temporis momento erumperet; quod fit in iis, qui ferro intereunt. Quos autem morbus interimit, spiritum diutius exhalant, ut paulatim frigescentibus membris anima effletur. Quae cum materia sanguinis contineatur, sicut lumen oleo, ea materia febrium calore consumpta, necesse est [Col. 0775C] membrorum summa quaeque frigescere; quoniam venae exiliores in extrema corporis porriguntur, et [Col. 0776A] extremi ac tenuiores rivi deficiente vena fontis arescunt. Nec tamen, quia sensus corporis deficit, animae sensum extingui et occidere putandum est. Non enim anima corpore deficiente, sed corpus anima decedente brutescit, quia sensum omnem trahit secum. Cum autem praesens anima sensum suum tribuat corpori, et vivere id efficiat; fieri non potest, ut non ipsa per se et vivat, et sentiat, quoniam ipsa est et sensus et vita. Nam quod ait:

   Quod si immortalis nostra foret mens,
Non tam se moriens dissolvi conquereretur:
Sed magis ire foras, vestemque relinquere, ut anguis,
Gauderet.
Equidem nunquam vidi, qui se quereretur in morte dissolvi. Sed ille fortasse Epicureum aliquem viderat etiam dum moritur philosophantem, ac de sua dissolutione [Col. 0776B] in extremo spiritu disserentem.

Quomodo sciri potest, utrum dissolvi se sentiat, an corpore liberari, cum in exitu lingua mutescat? Nam dum sentit, et loqui potest, nondum dissolutus est: ubi dissolutus est, jam nec sentire, nec loqui potest; ita queri de dissolutione aut nondum potest, aut jam non potest. At enim priusquam dissolvatur, intelligit se dissolutum iri. Quid, quod videmus plerosque morientium non dissolvi conquerentes, ut ait, sed exire se, et proficisci, et ambulare testantes; idque aut gestu significant, aut si adhuc possunt, et voce pronuntiant? Unde apparet non dissolutionem fieri, sed separationem, quae declarat animam permanere. Caetera Epicurei dogmatis argumenta Pythagorae repugnant [Col. 0776C] disserenti, migrare animas de corporibus vetustate ac morte confectis, et insinuare se novis ac [Col. 0777A] recens natis, [Col. 0777A] [42Kb] et easdem semper renasci modo in homine, modo in pecude, modo in bestia, modo in volucre, et hac ratione immortales esse, quod saepe variorum ac dissimilium corporum domicilia commutent. Quae sententia deliri hominis, quoniam ridicula est, et mimo dignior quam schola fuit, ne refelli quidem serio debuit: quod qui facit, videtur vereri ne quis id credat. Praetereunda sunt igitur nobis ea, quae pro falso contra falsum disserebantur: satis est ea refutasse quae contra verum disputata sunt.



CAPUT XIII. De Anima, ac testimonia de ejus aeternitate.

Declaravi, ut opinor, animam non esse solubilem. Superest citare testes, quorum auctoritate argumenta firmentur. Neque nunc Prophetas in testimonium vocabo, [Col. 0777B] quorum ratio et divinatio in hoc solo posita est, ut ad cultum Dei, et ad immortalitatem ab eo accipiendam creari hominem doceant: sed eos potius, quibus istos, qui respuunt veritatem, credere sit necesse. Hermes naturam hominis describens, ut doceret quemadmodum esset a Deo factus, haec intulit: , [Col. 0778A] , , , , , . Sed hunc fortasse aliquis in numero philosophorum computet, quamvis in deos relatus Mercurii nomine ab Aegyptiis honoretur, nec plus ei auctoritatis tribuat, quam Platoni, aut Pythagorae. Majus igitur testimonium requiramus. Polites quidam consuluit Appollinem Milesium, utrumne maneat anima post mortem, an dissolvatur; et respondit his versibus:

,
, .

,
, .
.

[Col. 0778B] Quid carmina Sibyllina? Nonne hoc ita esse declarant, cum fore aliquando denuntiant, ut a Deo de vivis ac mortuis judicetur? quorum exempla paulo post inferemus. Falsa est ergo Democriti, et Epicuri, et Dicaearchi de animae dissolutione sententia: qui profecto non auderent de interitu animarum mago aliquo praesente disserere, qui sciret certis carminibus ciere ab inferis animas, et adesse, et praebere se humanis [Col. 0779A] oculis videndas, et loqui, et futura praedicere; et si auderent, re ipsa et documentis praesentibus vincerentur. Sed quia non pervidebant animae rationem, quae tam subtilis est, ut oculos humanae mentis effugiat, interire dixerunt. Quid Aristoxenus, [Col. 0779A] [5Kb] qui negavit omnino ullam esse animam, etiam cum vivit in corpore? sed sicut in fidibus ex intentione nervorum effici concordem sonum, atque cantum, quem musici harmoniam vocant: ita in corporibus ex compage viscerum ac vigore membrorum vim sentiendi existere; quo nihil dici delirius potest. Verum ille oculos quidem habuit incolumes, cor tamen caecum, quo vivere se, et habere mentem qua id ipsum cogitaverat, non videbat. Sed plerisque hoc philosophis accidit, ut putarent omnino non esse, quidquid oculis non apparet, cum mentis acies multo clarior debeat [Col. 0779B] esse quam corporis, ad ea perspicienda, quorum vis ac ratio sentitur potius quam videtur.



CAPUT XIV. De Mundi temporibus primis ac postremis.

Quoniam de immortalitate diximus animae, sequitur ut doceamus quatenus homini et quando tribuatur, [Col. 0780A] ut in hoc quoque pravitatis ac stultitiae suae perspiciant errores, qui mortales quosdam decretis placitisque mortalium deos esse factos opinantur, vel quod artes invenerant, vel quod usum quarumdam frugum docuerant, vel quod utilia vitae hominum prodiderant, vel quod immanes bestias interemerant. Quae merita quam longe ab immortalitate semota sint, et docuimus in prioribus libris, et nunc docebimus; ut appareat solam esse justitiam, quae vitam homini pariat aeternam, et solum Deum, qui aeternae vitae praemium largiatur. Nam illi, qui suis meritis immortales facti esse dicuntur, quia nec justitia, nec ulla in his vera virtus fuit, non immortalitatem sibi, sed mortem peccatis ac libidinibus quaesierunt; nec coeleste praemium, sed inferna supplicia meruerunt, [Col. 0780B] quae pendent simul cum iis omnibus, qui eos coluerunt. Cujus judicii propinquare tempus ostendam, ut et justis merces digna solvatur, et poena merita impiis irrogetur.

Plato et multi alii philosophorum, cum ignorarent originem rerum, supremumque illud tempus quo mundus esset effectus, multa millia saeculorum fluxisse dixerunt ex quo hic pulcherrimus mundi extiterit ornatus: secuti fortasse Chaldaeos, qui (ut Cicero [Col. 0781A] tradidit [Col. 0781A] [14Kb] in libro de Divinatione primo) quadringenta septuaginta millia annorum monimentis comprehensa se habere delirant: in quo quia se posse argui non putabant, liberum sibi crediderunt esse mentiri. Nos autem, quos divinae litterae ad scientiam veritatis erudiunt, principium mundi finemque cognovimus, de quo nunc in fine operis disseremus; quoniam de principio in secundo libro explicavimus. Sciant igitur philosophi, qui ab exordio mundi saeculorum millia enumerant, nondum sextum millesimum annum esse conclusum: quo numero expleto, consummationem fieri necesse est, et humanarum rerum statum in melius reformari; cujus rei argumentum prius enarrandum est, quo ratio eluceat. Mundum Deus, et hoc rerum naturae admirabile opus (sicut arcanis [Col. 0781B] sacrae Scripturae continetur) sex dierum spatio consummavit; diemque septimum, quo ab operibus suis requieverat, sanxit. Hic est autem dies Sabbati, [Col. 0782A] qui lingua Hebraeorum a numero nomen accepit, unde septenarius numerus legitimus ac plenus est. Nam et dies septem sunt, quibus per vicem revolutis orbes conficiuntur annorum; et septem stellae, quae non occidunt; et septem sidera quae vocantur errantia, quorum dispares cursus, et inaequabiles motus, rerum ac temporum varietates efficere creduntur.

Ergo quoniam sex diebus cuncta Dei opera perfecta sunt, per saecula sex, id est annorum sex millia, manere hoc statu mundum necesse est. Dies enim magnus Dei mille annorum circulo terminatur, sicut indicat propheta qui dicit: Ante oculos tuos, Domine, mille anni tanquam dies unus. Et sicut Deus sex illos dies in tantis rebus fabricandis [Col. 0782B] laboravit: ita et religio, et veritas in his sex millibus annorum laboret necesse est, malitia praevalente ac dominante. Et rursus, quoniam perfectis [Col. 0783A] operibus requievit die septimo, eumque benedixit, [Col. 0783A] [244Kb] necesse est, ut in fine sexti millesimi anni malitia omnis aboleatur e terra, et regnet per annos mille justitia; sitque tranquillitas, et requies a laboribus, quos mundus jamdiu perfert. Verum quatenus id eveniat, ordine suo explicabo. Saepe diximus, minora et exigua magnorum figuras et praemonstrationes esse; ut hunc diem nostrum, qui ortu solis occasuque finitur, diei magni speciem gerere, quem circuitus annorum mille determinat.

Eodem modo etiam figuratio terreni hominis coelestis populi praeferebat in posterum fictionem. Nam sicut perfectis omnibus, quae in usum hominis molitus est Deus, ipsum hominem sexto die ultimum fecit, eumque induxit in hunc mundum, tanquam in [Col. 0783B] domum jam diligenter instructam: ita nunc sexto die magno verus homo verbo Dei fingitur; id est, sanctus populus doctrina et praeceptis Dei ad justitiam figuratur. Et sicut tunc mortalis, atque imperfectus e terra fictus est, ut mille annis in hoc mundo viveret: ita nunc ex hoc terrestri saeculo perfectus [Col. 0784A] homo fingitur; ut vivificatus a Deo, in hoc eodem mundo per annos mille dominetur. Quomodo autem consummatio futura sit, et qualis exitus humanis rebus impendeat, si quis divinas litteras fuerit scrutatus, inveniet. Sed et saecularium prophetarum congruentes cum coelestibus voces, finem rerum et occasum post breve tempus annuntiant, describentes quasi fatigati et delabentis mundi ultimam senectutem. Quae vero a prophetis et vatibus futura esse dicantur, priusquam superveniat extrema illa conclusio, collecta ex omnibus et coacervata subnectam.



CAPUT XV. De Mundi vastatione et mutatione imperiorum.

[Col. 0784B] Est in arcanis sanctarum litterarum, transcendisse in Aegyptum cogente inopia rei frumentariae principem Hebraeorum cum omni domo et cognatione. Cujus posteri cum diutius in Aegypto commorantes in magnam gentem crevissent, et gravi atque intolerando servitutis jugo premerentur, percussit Aegyptum [Col. 0784B] [80Kb] [Col. 0785A] Deus insanabili plaga, et populum suum liberavit, traductum medio mari cum discissis fluctibus, et in utramque partem dimotis, ut per siccum populus graderetur. Conatusque rex Aegyptiorum profugos insequi, coeunte in statum suum pelago, cum omnibus copiis interceptus est. Quod facinus tam clarum tamque mirabile, quamvis ad praesens virtutem Dei hominibus ostenderet, tamen praesignificatio et figura majoris rei fuit, quam Deus idem in extrema temporum consummatione facturus est; liberavit enim plebem suam de gravi servitute mundi. Sed quoniam tunc una plebs Dei, et apud unam gentem fuit, Aegyptus sola percussa est. Nunc autem, quia Dei populus ex omnibus linguis congregatus apud omnes gentes commoratur, et ab his dominantibus premitur; necesse est universas nationes, id [Col. 0785B] est orbem totum, coelestibus plagis verberari, ut justus et cultor Dei populus liberetur. Et sicut tunc signa facta sunt, quibus futura clades Aegyptiis ostenderetur, ita in ultimo fient prodigia miranda per omnia elementa mundi, quibus imminens exitus universis gentibus intelligatur.

[Col. 0786A] Propinquante igitur hujus saeculi termino, humanarum rerum statum commutari necesse est, et in deterius nequitia invalescente prolabi; ut jam nostra haec tempora, quibus iniquitas et malitia usque ad summum gradum crevit, in illius tamen insanabilis mali comparatione, felicia et prope aurea possint judicari. Ita etenim justitia rarescet, ita impietas, et avaritia, et cupiditas, et libido crebrescent, ut si qui tum forte fuerint boni, praedae sint sceleratis, ac divexentur undique ab injustis; soli autem mali opulenti sint: boni vero in omnibus contumeliis atque in egestate jactentur. Confundetur omne jus, et leges interibunt. Nihil quisquam tunc habebit, nisi aut male quaesitum, aut defensum manu: audacia et vis omnia possidebunt. Non fides in hominibus, non pax, non humanitas, non pudor, non veritas erit; [Col. 0786B] atque ita neque securitas, neque regimen, neque requies a malis ulla. Omnis enim terra tumultuabitur: frement ubique bella: omnes gentes in armis erunt, et se invicem oppugnabunt. Civitates inter se finitimae praeliabuntur; et prima omnium Aegyptus stultarum superstitionum luet poenas, et sanguine [Col. 0787A] velut flumine operietur. Tunc peragrabit gladius orbem, [Col. 0787A] [16Kb] metens omnia, et tanquam messem cuncta prosternens. Cujus vastitatis et confusionis haec erit causa, quod Romanum nomen, quo nunc regitur orbis (horret animus dicere: sed dicam, quia futurum est) tolletur de terra, et imperium in Asiam revertetur, ac rursus Oriens dominabitur, atque Occidens serviet. Nec mirum cuiquam debet videri, si regnum tanta mole fundatum, ac tandiu per tot et tales viros auctum, tantis denique opibus confirmatum, aliquando tamen corruet. Nihil est enim humanis viribus laboratum, quod non humanis aeque [Col. 0788A] viribus destrui possit, quoniam mortalia sunt opera mortalium. Sic et alia prius regna, cum diutius floruissent, nihilominus tamen occiderunt. Nam et Aegyptios, et Persas, et Graecos, et Assyrios proditum est regimen habuisse terrarum; quibus omnibus destructis, ad Romanos quoque rerum summa pervenit. Qui quanto caeteris omnibus regnis magnitudine antestant, tanto majore decident lapsu, quia plus habent ponderis ad ruinam, quae sunt caeteris altiora.

Non inscite Seneca Romanae urbis tempora distribuit in aetates. Primam enim dixit infantiam sub rege [Col. 0789A] Romulo fuisse, a quo et genita, et quasi educata sit Roma; deinde pueritiam sub caeteris regibus, a quibus et aucta sit, et disciplinis pluribus institutisque formata: at vero Tarquinio regnante, cum jam quasi adulta esse coepisset, servitium non tulisse, et rejecto superbae dominationis jugo, maluisse legibus obtemperare quam regibus; cumque esset adolescentia ejus fine Punici belli terminata, tum denique confirmatis viribus coepisse juvenescere. Sublata enim Carthagine, [Col. 0789A] [34Kb] quae tamdiu aemula imperii fuit, manus suas in totum orbem terra marique porrexit; donec regibus cunctis et nationibus Imperio subjugatis, cum jam bellorum materia deficeret, viribus suis male uteretur, quibus se ipsa confecit. Haec fuit prima ejus senectus, cum bellis lacerata civilibus, atque intestino malo pressa, rursus ad regimen singularis [Col. 0789B] imperii recidit, quasi ad alteram infantiam revoluta. Amissa enim libertate, quam Bruto duce et auctore defenderat, ita consenuit, tanquam sustentare se ipsa non valeret, nisi adminiculo regentium niteretur. Quod si haec ita sunt, quid restat, nisi ut sequatur interitus senectutem? Et id futurum brevi conciones prophetarum denuntiant sub ambage aliorum nominum, ne facile quis intelligat. Sibyllae [Col. 0790A] tamen aperte interituram esse Romam loquuntur, et quidem judicio Dei, quod nomen ejus habuerit invisum, et inimica justitiae, alumnum veritatis populum trucidarit. Hystaspes quoque, qui fuit Medorum rex antiquissimus, a quo amnis quoque nomen accepit qui nunc Hydaspes dicitur, admirabile somnium sub interpretatione vaticinantis pueri ad memoriam posteris tradidit, sublatum iri ex orbe imperium nomenque Romanum multo ante praefatus est, quam illa Trojana gens conderetur.



CAPUT XVI. De mundi vestatione, ejusque prodigiis.

Quomodo autem id futurum sit, ne quis incredibile arbirtretur, ostendam. In primis multiplicabitur regnum, [Col. 0790B] et summa rerum potestas per plurimos dissipata et concisa minuetur. Tunc discordiae civiles in perpetuum serentur; nec ulla requies bellis exitialibus erit, donec reges decem pariter existant, qui orbem terrae, non ad regendum, sed ad consumendum partiantur. Hi, exercitibus in immensum auctis, et agrorum cultibus destitutis, quod est principium eversionis et cladis, disperdent omnia, et comminuent, et vorabunt. Tum repente adversus eos hostis potentissimus [Col. 0791A] ab extremis finibus plagae septentrionalis orietur, qui tribus ex eo numero deletis, [Col. 0791A] [30Kb] qui tunc Asiam obtinebunt, assumetur in societatem a caeteris, ac princeps omnium constituetur. Hic insustentabili dominatione vexabit orbem: divina et humana miscebit; infanda dictu et execrabilia molietur; nova consilia in pectore suo volutabit, ut proprium sibi constituat imperium, leges commutet, et suas sanciat; contaminabit, diripiet, spoliabit, occidet. Denique immutato nomine, atque imperii, sede translata, confusio ac perturbatio humani generis consequetur. Tum vero detestabile atque abominandum tempus existet, quo nulli hominum sit vita jucunda.

Evertentur funditus civitates, atque interibunt, non modo ferro atque igni, verum etiam terrae motibus [Col. 0791B] assiduis, et eluvie aquarum, et morbis frequentibus, et fame crebra. Aer enim vitiabitur, et corruptus ac pestilens fiet, modo importunis imbribus, modo inutili siccitate, nunc frigoribus, nunc aestibus nimiis; nec terra homini dabit fructum: non seges quidquam, non arbor, non vitis feret. Sed cum in flore spem maximam dederint, in fruge decipient. Fontes quoque cum fluminibus arescent, ut ne potus quidem suppetat; et aquae in sanguinem aut amaritudinem mutabuntur. Propter haec deficient et in terra quadrupedes, et in aere volucres, et in mari pisces. Prodigia quoque in coelo mirabilia mentes hominum maximo terrore confundent, et crines cometarum, et solis tenebrae, et color lunae, et cadentium siderum lapsus. Nec tamen haec usitato modo fient: sed existent subito [Col. 0791C] et ignota et invisa oculis astra; sol in perpetuum [Col. 0792A] fuscabitur, ut vix inter noctem diemque discernatur. Luna jam non tribus deficiet horis: sed perpetuo sanguine obfusa, meatus extraordinarios peraget, ut non sit homini promptum, aut siderum cursus, aut rationem temporum agnoscere: fiet enim vel aestas in hyeme, vel hyems in aestate. Tunc annus breviabitur, et mensis minuetur, et dies in angustum coarctabitur. Stellae vero creberrimae cadent, ut coelum omne caecum sine ullis luminibus appareat. Montes quoque altissimi decident, et planis aequabuntur: mare innavigabile constituetur.

Ac ne quid malis hominum terraeque desit, audietur e coelo tuba; quod hoc modo Sibylla denuntiat, dicens:

.

[Col. 0792B] Itaque trepidabunt omnes, et ad luctuosum illum sonitum contremiscent. Tum vero per iram Dei adversus homines qui justitiam non agnoverunt, saeviet ferrum, ignis, fames, morbus, et super omnia metus semper impendens. Tunc orabunt Deum, et non exaudiet; optabitur mors, et non veniet: ne nox quidem requiem timori dabit; nec ad oculos somnus accedet: sed animas hominum sollicitudo ac vigilia macerabit: plorabunt, et gement, et dentibus strident; gratulabuntur mortuis, et vivos plangent. His et aliis pluribus malis solitudo fiet in terra, et erit deformatus orbis atque desertus; quod in carminibus Sibyllinis ita dicitur:

, .
[Col. 0792C] Ita enim conficietur humanum genus, ut vix decima [Col. 0793A] pars hominum relinquatur; et unde mille processerant, vix prodient [Col. 0793A] [11Kb] centum. De cultoribus etiam Dei duae partes interibunt, et tertia quae fuerit probata, remanebit.



CAPUT XVII. De falso propheta et incommodis piorum, et illius internecione.

Sed planius, quomodo id eveniat, exponam. Imminente jam temporum conclusione, propheta magnus mittetur a Deo, qui convertat homines ad Dei agnitionem, et accipiat potestatem mirabilia faciendi. Ubicumque non audierint eum homines, claudet coelum; et abstinebit imbres, et aquam convertet in sanguinem, et cruciabit illos siti ac fame; et quicumque [Col. 0793B] conabitur eum laedere, procedet ignis de ore ejus, atque amburet illum. His prodigiis atque virtutibus convertet multos ad Dei cultum; peractisque operibus ipsius, alter Rex orietur ex Syria malo spiritu genitus, eversor ac perditor generis humani, qui reliquias illius prioris mali cum ipso simul deleat. Hic pugnabit adversus prophetam Dei; vincet, et interficiet eum, et insepultum jacere patietur. Sed post diem tertium reviviscet; atque inspectantibus et mirantibus cunctis, rapietur in coelum. Rex vero ille teterrimus erit quidem et ipse, sed mendaciorum propheta; et seipsum constituet ac vocabit Deum, et se [Col. 0793C] coli jubebit ut Dei filium: et dabitur ei potestas, ut [Col. 0794A] faciat signa et prodigia, quibus visis, irretiat homines ut adorent eum. Jubebit ignem descendere de coelo, et solem a suis cursibus stare, et imaginem loqui; et fient haec sub verbo ejus: quibus miraculis etiam sapientium plurimi allicientur ab eo. Tunc eruere templum Dei conabitur, et justum populum persequetur; et erit pressura et contritio, qualis numquam fuit a principio mundi.

Quicumque crediderint atque accesserint ei, signabuntur ab eo tanquam pecudes: qui autem recusaverint notam ejus, aut in montes fugient, aut comprehensi exquisitis cruciatibus necabuntur. Idem justos homines obvolvet libris prophetarum, atque ita cremabit; et dabitur ei desolare orbem terrae mensibus quadraginta duobus. Id erit tempus, quo justitia [Col. 0794B] projicietur, et innocentia odio erit; quo mali bonos hostiliter praedabuntur: non lex, aut ordo, aut militiae disciplina servabitur; non canos quisquam reverebitur, non officium pietatis agnoscet; non sexus aut infantiae miserebitur: confundentur omnia et miscebuntur contra fas, contra jura naturae. Ita quasi uno communique latrocinio terra universa vastabitur. Cum haec ita erunt, tunc justi et sectatores veritatis segregabunt se a malis, et fugient in solitudines. Quo audito, impius rex inflammatus ira veniet cum exercitu magno, et admotis omnibus copiis circumdabit montem, in quo justi morabuntur, ut eos comprehendat. [Col. 0794C] Illi vero, ubi se clausos undique atque obsessos [Col. 0795A] viderint, exclamabunt ad Deum voce magna, et auxilium coeleste implorabunt; et exaudiet eos Deus, et mittet regem [Col. 0795A] [224Kb] magnum de coelo, qui eos eripiat ac liberet, omnesque impios ferro ignique disperdat.



CAPUT XVIII. De mundi casibus in extremo, ac de iis praedictis a vatibus.

Haec ita futura esse, cum prophetae omnes ex Dei spiritu, tum etiam vates ex instinctu daemonum cecinerunt. Hystaspes enim, quem superius nominavi, descripta iniquitate saeculi hujus extremi, pios ac fideles a nocentibus segregatos, ait cum fletu et gemitu extenturos esse ad coelum manus, et imploraturos fidem Jovis; Jovem respecturum ad terram, et auditurum voces hominum, atque impios extincturum. [Col. 0795B] Quae omnia vera sunt, praeter unum, quod Jovem dixit illa facturum quae Deus faciet. Sed et illud non sine daemonum fraude subtractum est, missum iri a Patre tunc Filium Dei, qui deletis omnibus malis, pios liberet. Quod Hermes tamen non dissimulavit. In eo enim libro, qui inscribitur, post enumerationem malorum de quibus diximus, subjecit haec: , . , , , , , , , , [Col. 0795C] , , [Col. 0796A] , , . Sibyllae quoque non aliter fore ostendunt, quam ut Dei Filius a summo patre mittatur, qui et justos liberet de manibus impiorum, et injustos cum tyrannis saevientibus deleat; e quibus una sic tradidit:


,

.
Item alia Sibylla:

,
.
Et rursus alia:

   . . . . .
[Col. 0796B] ,
, .



CAPUT XIX. De adventu Christi ad judicium, et de falso propheta devicto.

Oppresso igitur orbe terrae, cum ad destruendam immensarum virium tyrannidem humanae opes defecerint, siquidem capto mundo cum magnis latronum exercitibus incubabit, divino auxilio tanta illa calamitas indigebit. Commotus igitur Deus et periculo ancipiti, et miseranda comploratione justorum, mittet protinus liberatorem. Tunc aperietur coelum medium [Col. 0796C] intempesta et tenebrosa nocte, ut in orbe toto [Col. 0797A] lumen descendentis Dei tanquam fulgur [Col. 0797A] [89Kb] appareat; quod Sibylla his versibus locuta est:

   . . . . . ,
, .
Haec est nox, quae a nobis propter adventum regis ac Dei nostri pervigilio celebratur: cujus noctis duplex est ratio, quod in ea et vitam tum recepit, cum passus est, et postea regnum orbis terrae recepturus est. Hic est enim liberator, et judex, et ultor, et rex, et Deus quem nos Christum vocamus, qui priusquam descendat, hoc signum dabit. Cadet repente gladius e coelo, ut sciant justi ducem sanctae militiae descensurum: et descendet comitantibus angelis in medium terrae; et antecedet eum flamma inextinguibilis; et virtus angelorum tradet in manus justorum multitudinem [Col. 0797B] illam, quae montem circumsederit, et concidetur ab hora tertia usque ad vesperum, et fluet sanguis more torrentis; deletisque omnibus copiis, impius solus effugiet, et peribit ab eo virtus sua.

Hic est autem, qui appellatur Antichristus: sed seipsum Christum mentietur, et contra verum dimicabit, et victus effugiet, et bellum saepe renovabit, et saepe vincetur; donec quarto praelio confectis omnibus impiis debellatus, et captus, tandem scelerum suorum luat poenas. Sed et caeteri principes, ac tyranni, qui contriverunt orbem, simul cum eo vincti [Col. 0798A] adducentur ad regem, et increpabit eos, et coarguet; et exprobrabit his facinora ipsorum, et damnabit eos, ac meritis cruciatibus tradet. Sic extincta malitia, et impietate compressa, requiescet orbis, qui per tot saecula subjectus errori ac sceleri nefandam pertulit servitutem. Non colentur ulterius dii manu facti: sed a templis, et pulvinaribus suis deturbata simulacra igni dabuntur, et cum donis suis mirabilibus ardebunt, quod etiam Sibylla cum Prophetis congruens futurum esse praedixit:

.
Erythraea quoque idem spopondit:

.



CAPUT XX. De Christi judicio, de Christianis, atque de anima.

Post haec aperientur inferi, et resurgent mortui: de quibus judicium magnum idem ipse rex ac Deus faciet, cui summus pater, et judicandi, et regnandi dabit maximam potestatem; de quo judicio et regno apud Erythraeam Sibyllam sic invenitur:

,
,
.
Deinde apud aliam:

.
[Col. 0799A] Et alio loco apud eamdem:

[Col. 0799A] [87Kb]
,
, ,
.
Nec tamen universi tunc a Deo judicabuntur: sed ii tantum qui sunt in Dei religione versati. Nam qui Deum non agnoverunt, quoniam sententia de his in absolutionem ferri non potest, jam judicati damnatique sunt, sanctis litteris contestantibus, non resurrecturos esse impios in judicium. Judicabuntur ergo qui Deum scierunt, et facinora eorum, id est mala opera cum bonis collata ponderabuntur; ut si plura et gravia fuerint bona justaque, dentur ad vitam beatam: si autem mala superaverint, condemnentur ad poenam. Hic fortasse dixerit quispiam: Si est immortalis [Col. 0799B] anima, quomodo patibilis inducitur, ac poenam sentiens? Si enim ob merita punietur, sentiet utique dolorem, atque ita etiam mortem. Si morti non est obnoxia, nec dolori quidem, patibilis igitur non est.

Huic quaestioni, sive argumento, a Stoicis ita occurritur: Animas quidem hominum permanere, nec interventu mortis in nihilum resolvi: sed eorum, qui justi fuerunt, puras, et impatibiles, et beatas ad sedem coelestem, unde illis origo sit, remeare; vel in campos quosdam fortunatos rapi, ubi fruantur miris voluptatibus: impiorum vero, quoniam se malis cupiditatibus inquinaverunt, mediam quamdam gerere [Col. 0800A] inter immortalem mortalemque naturam, et habere aliquid imbecillitatis ex contagione carnis. Cujus desideriis ac libidinibus addictae ineluibilem quemdam fucum trahant labemque terrenam; quae cum temporis diuturnitate penitus inhaeserit, ejus naturae reddi animas, ut si non extinguibiles in totum, quoniam ex Deo sunt, tamen cruciabiles fiant per corporis maculam, quae peccatis inusta, sensum doloris attribuit. Quam sententiam poeta sic explicavit:

Quin et supremo cum lumine vita reliquit,
Non tamen omne malum miseris, nec funditus omnes
Corporeae excedunt pestes; penitusque necesse est,
Multa diu concreta modis inolescere miris.
Ergo exercentur poenis, veterumque malorum
Supplicia expendunt.
Haec propemodum vera sunt. Anima enim, cum divortium fecit a corpore, est, ut ait idem poeta,

[Col. 0800B] Par levibus ventis, volucrique simillima somno.
quia spiritus est ipsa tenuitate incomprehensibilis: sed nobis, qui sumus corporales; Deo autem, cui subjacet posse omnia, comprehensibilis.



CAPUT XXI. De cruciatibus et poenis animarum.

Primum igitur dicimus, tantam esse Dei potestatem, ut etiam incorporalia comprehendat, et quemadmodum voluerit, afficiat. Nam et Angeli Deum metuunt, quia castigari ab eo possunt inenarrabili quodam modo; et daemones reformidant, quia torquentur ab [Col. 0801A] eo ac puniuntur. Quid ergo mirum, si cum sint immortales animae, tamen patibiles sint Deo? [Col. 0801A] [6Kb] Nam cum in se nihil habeant solidum et contrectabile, a solidis et corporalibus nullam vim pati possunt: sed quia in solis spiritibus vivunt, a solo Deo tractabiles sunt, cui virtus ac substantia spiritalis est. Sed tamen docent nos sanctae Litterae, quemadmodum poenas impii sint daturi. Nam quia peccata in corporibus contraxerunt, rursus carne induentur, ut in corporibus piaculum solvant; et tamen non erit caro illa, quam Deus homini superjecerit, huic terrenae similis: sed insolubilis ac permanens in aeternum, ut sufficere possit cruciatibus, et igni sempiterno, cujus natura diversa est ab hoc nostro, quo ad vitae necessaria utimur, qui nisi alicujus materiae fomite alatur, extinguitur. [Col. 0801B] At ille divinus per seipsum semper vivit ac viget sine ullis alimentis, nec admixtum habet fumum: sed est purus, ac liquidus, et in aquae modum fluidus. Non enim vi aliqua sursum versus urgetur, sicut noster, quem labes terreni corporis, quo [Col. 0802A] tenetur, et fumus intermixtus exilire cogit, et ad coelestem naturam cum trepidatione mobili subvolare.

Idem igitur divinus ignis una eademque vi atque potentia, et cremabit impios, et recreabit, et quantum e corporibus absumet, tantum reponet, ac sibi ipse aeternum pabulum subministrabit; quod poetae in vulturem Tityi transtulerunt; ita sine ullo revirescentium corporum detrimento aduret tantum, ac sensu doloris afficiet. Sed et justos cum judicaverit, etiam in igni eos examinabit. Tum quorum peccata vel pondere, vel numero praevaluerint, perstringentur igni atque amburentur: quos autem plena justitia et maturitas virtutis incoxerit, ignem illum non sentient; habent enim aliquid in se Dei, quod vim [Col. 0802B] flammae repellat, ac respuat. Tanta vis est innocentiae, ut ab ea ignis ille refugiat innoxius; qui accepit a Deo hanc potentiam, ut impios urat, justis obtemperet. Nec tamen quisquam putet animas post mortem protinus judicari. Nam omnes in una communique [Col. 0803A] custodia detinentur, [Col. 0803A] [25Kb] donec tempus adveniat, quo maximus judex meritorum faciat examen. Tum quorum fuerit probata justitia, ii praemium immortalitatis accipient: quorum autem peccata et scelera detecta fuerint, non resurgent, sed cum impiis in easdem tenebras recondentur, ad certa supplicia destinati.



CAPUT XXII. De errore poetarum, atque de animae reditu ab inferis.

Figmenta haec esse poetarum quidam putant, ignorantes unde illa poetae acceperint, ac negant haec fieri posse; nec mirum est ita illis videri. Aliter enim, quam res habet, traditur a poetis: qui licet sint multo antiquiores quam historici, et oratores, et caetera [Col. 0803B] genera scriptorum; tamen quia mysterium divini sacramenti nesciebant, et ad eos mentio resurrectionis futurae obscuro rumore pervenerat, eam vero temere ac leviter auditam in modum commentitiae fabulae prodiderunt. Et tamen iidem testati sunt, non auctorem se certum, sed opinionem sequi; ut Maro qui ait:

Sit mihi fas audita loqui.
Quamvis igitur veritatis arcana in parte corruperint; tamen ipsa res eo verior invenitur, quod cum prophetis [Col. 0804A] in parte consentiunt: quod nobis ad probationem rei satis est. Errori tamen eorum subest ratio nonnulla. Nam cum prophetae assiduis concionibus praedicarent, judicaturum esse de mortuis Filium Dei, et haec annuntiatio non lateret, quoniam rectorem coeli non alium putabant esse, quam Jovem, judicare apud inferos Jovis filium tradiderunt: sed tamen non Apollinem, aut Liberum, aut Mercurium, qui coelestes putantur, sed eum qui et mortalis fuerit, et justus, vel Minoem, vel Aeacum, vel Rhadamantum.

Corruperunt igitur poetica licentia, quod acceperant; vel opinio veritatem per diversa ora sermonesque varios dissipata mutavit. Nam quod peractis apud inferos mille annis, rursus ad vitam restitui cecinerunt, Marone ita dicente:

[Col. 0804B] Has omnes, ubi mille rotam volvere per annos,
Lethaeum ad fluvium Deus evocat agmine magno,
Scilicet immemores supera ut convexa revisant,
Rursus et incipiant in corpora velle reverti:
haec eos ratio fefellit, quod resurgent defuncti, non post mille annos mortis suae: sed ut restituti rursus in vitam, mille annis cum Deo regnent. Deus enim veniet, ut orbe hoc ab omni labe purgato, redivivas justorum animas, corporibus innovatis, ad sempiternam beatitudinem suscitet. Itaque praeter aquam oblivionis vera sunt caetera: quam idcirco finxerunt, [Col. 0805A] ne quis illud opponeret: [Col. 0805A] [5Kb] Cur ergo non meminerunt se aliquando vixisse, aut qui fuerint, aut quae gesserint? Sed nihilominus tamen verisimile non putatur; et res tota velut licenter et fabulose ficta respuitur. Nobis autem de resurrectione affirmantibus, et docentibus animas ad alteram vitam non oblitas sui, sed in eodem sensu ac figura esse redituras, illud opponitur. Tot jam saecula transierunt: quis unquam unus ab inferis resurrexit, ut exemplo ejus fieri posse credamus? At enim resurrectio fieri non potest, dominante adhuc injustitia. Hoc enim saeculo necantur homines vi, ferro, insidiis, venenis; afficiuntur injuriis, egestate, carceribus, tormentis, proscriptionibus. Eo accedit, quod justitia invisa est; quod omnes, qui Deum sequi volunt, non tantum [Col. 0805B] odio habentur: sed vexantur omnibus contumeliis, et excruciantur multiplici genere poenarum, et ad impios cultus manufactorum deorum non ratione, aut veritate, sed nefanda corporum laceratione coguntur.

Num igitur oportet ad haec eadem resurgere, et reverti homines ad vitam, in qua tuti esse non possint? Cum ergo justi tam viles habeantur, tam facile tollantur; quid putemus futurum fuisse, si quis ab inferis rediens vitam postliminio recepisset? Auferretur profecto ab oculis hominum; ne viso eo, vel audito, deos universi relinquerent, et ad unius se Dei cultum religionemque converterent. Ergo semel fieri resurrectionem necesse est, cum malum fuerit ablatum; [Col. 0805C] quoniam eos, qui resurrexerint, nec mori jam [Col. 0806A] ulterius, nec violari ullo modo fas est, ut beatam possint agere vitam, quorum mors resignata est. Poetae vero cum scirent, hoc saeculum malis omnibus redundare, oblivionis amnem induxerunt, ne laborum ac malorum memores animae reverti ad superos recusarent; unde Virgilius:

O pater, anne aliquas ad coelum hinc ire putandum est
Sublimes animas, iterumque ad tarda reverti
Corpora? Quae lucis miseris tam dira cupido?
Ignorabant enim quomodo, aut quando id fieri oporteret. Itaque renasci eas putaverunt, et denuo ad uterum revolvi, atque ad infantiam regredi. Unde etiam Plato de anima disserens, ex hoc ait posse cognosci animas esse immortales atque divinas, quod in pueris mobilia sunt ingenia, et ad percipiendum facilia; quod ea quae discant, ita celeriter rapiant, uti non [Col. 0806B] tunc primum discere illa videantur, sed recognoscere, atque reminisci: in quo vir sapiens poetis ineptissime credidit.



CAPUT XXIII. De resurrectione animae, atque ejus rei testimonia.

Non igitur renascentur, quod fieri non potest: sed resurgent, et a Deo corporibus induentur; et prioris vitae factorumque omnium memores erunt; et in bonis coelestibus collocati, ac fruentes jucunditate innumerabilium copiarum, praesenti Deo gratias agent, quod malum omne deleverit, quod eos ad regnum vitamque perpetuam suscitarit. Qua de anastasi philosophi quoque dicere aliquid conati sunt tam corrupte, [Col. 0806C] quam poetae. Nam Pythagoras transire animas [Col. 0807A] in nova corpora disputavit: sed inepte, quod ex hominibus in pecudes, et ex pecudibus in homines, et scipsum ex Euphorbo esse reparatum. Melius Chrysippus, quem Cicero [Col. 0807A] [102Kb] ait fulcire porticum Stoicorum, qui in libris, quos de Providentia scripsit, cum de innovatione mundi loqueretur, haec intulit: , , , , . Sed nos ab humanis ad divina redeamus. Sibylla dicit haec:


,
,
.
, ,
.
Quod si non modo prophetae, sed etiam vates, et poetae, [Col. 0807B] et philosophi anastasim mortuorum futuram esse consentiunt; nemo quaerat a nobis, quemadmodum fieri possit. Nec enim divinorum operum reddi potest ratio. Sed si a principio Deus hominem nescio quo inenarrabili modo instituit; credamus ab eodem restitui veterem posse, qui novum feci.



[Col. 0808A] CAPUT XXIV. De renovato mundo.

Nunc reliqua subnectam. Veniet igitur summi et maximi Dei Filius, ut vivos ac mortuos judicet, testante atque dicente Sibylla:

,

, .
Verum ille, cum deleverit injustitiam, judiciumque maximum fecerit, ac justos, qui a principio fuerunt, ad vitam restauraverit, mille annis inter homines versabitur, eosque justissimo imperio reget. Quod alibi Sibylla vaticinans furensque proclamat:

, , .
[Col. 0808B] Tum qui erunt in corporibus vivi, non morientur: sed per eosdem mille annos infinitam multitudinem generabunt; et erit soboles eorum sancta, et Deo cara. Qui autem ab inferis suscitabuntur, ii praeerunt viventibus velut judices. Gentes vero non extinguentur omnino: sed quaedam relinquentur in victoriam [Col. 0809A] Dei, ut triumphentur a justis, ac subjugentur [Col. 0809A] [29Kb] perpetuae servituti. Sub idem tempus etiam princeps daemonum, qui est machinator omnium malorum, catenis vincietur; et erit in custodia mille annis coelestis imperii, quo justitia in orbe regnabit, ne quod malum adversus populum Dei moliatur. Post cujus adventum congregabuntur justi ex omni terra; peractoque judicio, civitas sancta constituetur in medio terrae, in qua ipse conditor Deus cum justis dominantibus commoretur. Quam civitatem Sibylla designat, cum dicit:

, , , , .

Tunc auferentur a mundo tenebrae illae, quibus offunditur atque obcaecatur coelum; et luna claritudinem [Col. 0809B] solis accipiet, nec minuetur ulterius. Sol autem septies tanto, quam nunc est, clarior fiet. Terra vero aperiet foecunditatem suam, et uberrimas fruges sua sponte generabit: rupes montium melle sudabunt, per rivos vina decurrent; et flumina lacte inundabunt. Mundus denique ipse gaudebit; et omnis rerum natura laetabitur, erepta et liberata dominio mali, et impietatis, et sceleris, et erroris. Non bestiae per hoc tempus sanguine alentur, non aves praeda: sed quieta et placida erunt omnia. Leones et vituli ad praesepe simul stabunt: lupus ovem non rapiet, canis non venabitur, [Col. 0810A] accipitres et aquilae non nocebunt: infans cum serpentibus ludet. Denique tunc fient illa, quae poetae aureis temporibus facta esse jam Saturno regnante dixerunt. Quorum error hinc exortus est, quod prophetae futurorum pleraque sic proferunt et enuntiant, quasi jam peracta. Visiones enim divino spiritu offerebantur oculis eorum, et videbant illa in conspectu suo quasi fieri, ac terminari. Quae vaticinia eorum cum paulatim fama vulgasset, quoniam profani a sacramento ignorabant quatenus dicerentur, completa jam esse veteribus saeculis illa omnia putaverunt, quae utique fieri complerique non poterant homine regnante. Cum vero deletis religionibus impiis, et scelere compresso, subjecta erit Deo terra,

Cedet et ipse mari vector, nec nautica pinus
[Col. 0810B] Mutabit merces: omnis feret omnia tellus.
Non rastros patietur humus, non vinea falcem.
Robustus quoque jam tauris juga solvet arator.
Tunc etiam molli flavescet campus arista;
Incultisque rubens pendebit sentibus uva;
Et durae quercus sudabunt roscida mella,
Nec varios discet mentiri lana colores.
Ipse sed in pratis aries jam suave rubenti
Murice, jam croceo mutabit vellera luto.
Sponte sua sandyx pascentes vestiet agnos.
Ipsae lacte domum referent distenta capellae
Ubera, nec magnos metuent armenta leones.

Quae poeta secundum Cumeae Sibyllae carmina prolocutus est. Erytraea vero sic ait:

[Col. 0811A]
,

,
.
Et alio loco de ubertate rerum:

[Col. 0811A] [132Kb]
,
, ,
, .
Et alia eodem modo:


,
.
Vivent itaque homines tranquillissimam vitam et copiosissimam, et regnabunt cum Deo pariter; et reges [Col. 0811B] gentium venient a finibus terrae cum donis ac muneribus, ut adorent et honorificent Regem magnum, cujus nomen erit praeclarum ac venerabile universis nationibus, quae sub coelo erunt, et regibus qui dominabuntur in terra.



CAPUT XXV. De postremis temporibus, ac de urbe Roma.

Haec sunt, quae a prophetis futura dicuntur: quorum testimonia et verba ponere opus non esse duxi; quoniam esset infinitum, nec tantam rerum multitudinem [Col. 0812A] mensura libri caperet, tam multis uno spiritu similia dicentibus, simulque ne fastidium legentibus fieret, si ex omnibus collecta et translata congererem; praeterea ut ea ipsa quae dicerem, non nostris, sed alienis potissimum litteris confirmarem, doceremque non modo apud nos, verum etiam apud eos ipsos qui nos insectantur, veritatem consignatam teneri quam recusant agnoscere. Si quis autem diligentius, haec voluerit scire, ex ipso fonte hauriat, et plura, quam nos in his libris complexi sumus, admirabilia reperiet. Fortasse quispiam nunc requirat, quando, ista quae diximus, sint futura. Jam superius ostendi, completis annorum sex millibus mutationem istam fieri oportere, et jam propinquare summum illum conclusionis extremae diem. De signis quae praedicta [Col. 0812B] sunt a prophetis, licet noscere; praedixerunt enim signa, quibus consummatio temporum, et expectanda sit nobis in singulos dies, et timenda. Quando tamen compleatur haec summa, docent ii qui de temporibus scripserunt, colligentes ea ex litteris sanctis et ex variis historiis, quantus sit numerus annorum ab exordio mundi: qui licet varient, et aliquantum numeri eorum summa dissentiat, omnis tamen expectatio non amplius quam ducentorum videtur annorum. Etiam res ipsa declarat, lapsum ruinamque rerum brevi fore: nisi quod incolumi urbe Roma nihil istiusmodi videtur esse metuendum. At vero cum caput illud orbis occiderit, et esse coeperit, [Col. 0813A] quod Sibyllae [Col. 0813A] [5Kb] fore aiunt, quis dubitet venisse jam finem rebus humanis, orbique terrarum? Illa, illa est civitas, quae adhuc sustentat omnia: precandusque nobis et adorandus est Deus coeli, si tamen statuta ejus et placita differri possunt, ne citius quam putemus tyrannus ille abominabilis veniat, qui tantum facinus moliatur, ac lumen illud effodiat, cujus interitu mundus ipse lapsurus est. Nunc ad caetera exequenda redeamus, quae deinceps secutura sunt.



CAPUT XXVI. De daemonis emissione, alteroque maximo judicio.

Diximus paulo ante, in principio regni sancti fore, ut a Deo princeps daemonum vinciatur. Sed idem, cum mille anni regni, hoc est septem millia coeperint terminari, solvetur denuo, et custodia emissus exibit; [Col. 0813B] atque omnes gentes, quae tunc erunt sub ditione justorum, concitabit, ut inferant bellum sanctae civitati; et colligetur ex omni orbe terrae innumerabilis populus nationum, et obsidebit, et circumdabit civitatem. Tunc veniet novissima ira Dei super gentes, et debellabit eas usque ad unum: ac primum concutiet terram quam validissime et a motu ejus scindentur montes Syriae; et subsident colles in abruptum; et muri omnium civitatum concident, et statuet Deus solem triduo ne occidat; et inflammabit eum; et descendet aestus nimius, et adustio magna supra perduelles et impios populos, et imbres sulfuris, et grandines [Col. 0813C] lapidum, et guttae ignis; et liquescent spiritus eorum [Col. 0814A] in calore, et corpora conterentur in grandine, et ipsi se invicem gladio ferient; et replebuntur montes cadaveribus, et campi operientur ossibus. Populus autem Dei tribus illis diebus sub concavis terrae occultabitur; donec ira Dei adversus gentes, et extremum judicium terminetur.

Tunc exibunt justi de latebris suis, et invenient omnia cadaveribus atque ossibus tecta. Sed et genus omne impiorum radicitus interibit; nec erit in hoc mundo ulla jam natio amplius, praeter solam gentem Dei. Tum per annos septem perpetes intactae erunt silvae; nec excidetur de montibus lignum. Sed arma gentium comburentur; et jam non erit bellum, sed pax, et requies sempiterna. Cum vero completi fuerint mille anni, renovabitur mundus a Deo, et coelum [Col. 0814B] complicabitur, et terra mutabitur; et transfor mabit Deus homines in similitudinem angelorum; et erunt candidi sicut nix; et versabuntur semper in conspectu Omnipotentis, et Domino suo sacrificabunt, et servient in aeternum. Eodem tempore fiet secunda illa et publica omnium resurrectio, in qua excitabuntur injusti ad cruciatus sempiternos. Ii sunt qui manu facta coluerunt; qui Dominum mundi ac parentem vel nescierunt, vel abnegaverunt. Sed et dominus illorum cum ministris suis comprehendetur, ad poenamque damnabitur; cum quo pariter omnis turba impiorum pro suis facinoribus, in conspectu angelorum atque justorum, perpetuo igni cremabibitur [Col. 0814C] in aeternum.

[Col. 0815A] Haec est doctrina sanctorum prophetarum, quam christiani sequimur: haec nostra sapientia; quam isti qui vel fragilia colunt, vel inanem philosophiam tuentur, tanquam stultitiam vanitatemque derident, quia nos defendere hanc publice atque asserere non solemus, Deo jubente, ut quieti ac silentes arcanum ejus in abdito [Col. 0815A] [7Kb] atque intra nostram conscientiam teneamus; nec adversus istos veri profanos, qui non discendi, sed arguendi atque illudendi gratia, inclementer Deum ac religionem ejus impugnant, pertinaci contentione certemus. Abscondi enim tegique mysterium quam fidelissime oportet, maxime a nobis, qui nomen fidei gerimus. Verum illi hanc taciturnitatem [Col. 0815B] nostram, veluti malam conscientiam, [Col. 0816A] criminantur: unde etiam quasdam execrabiles opiniones de pudicis et innocentibus fingunt; et libenter his, quae finxerint, credunt.

»Sed omnia jam, sanctissime imperator, figmenta sopita sunt, ex quo te Deus summus ad restituendum justitiae domicilium, et ad tutelam generis humani excitavit: quo gubernante Romanae reipublicae statum, jam cultores Dei pro sceleratis ac nefariis non habemur. Jam emergente atque illustrata veritate, non arguimur ut injusti, qui opera justitiae facere conamur. Nemo jam nobis Dei nomen exprobrat. Nemo irreligiosus ulterius appellatur, qui soli omnium religiosi sumus; quoniam [Col. 0816B] contemptis imaginibus mortuorum, vivum colimus [Col. 0817A] et verum Deum. Te providentia summae divinitatis ad fastigium principale provexit; [Col. 0817A] [5Kb] qui posses vera pietate aliorum male consulta rescindere, peccata corrigere; saluti hominum paterna clementia providere, ipsos denique malos a republica submovere, quos summa pietate dejectos in manus tuas Deus tradidit, ut esset omnibus clarum, quae sit vera majestas.

Illi enim, qui ut impias religiones defenderent, coelestis ac singularis Dei cultum tollere voluerunt, profligati jacent. Tu autem, qui nomen ejus, defendis et diligis, virtute ac felicitate praepollens, immortalibus tuis gloriis beatissime frueris. Illi poenas sceleris sui et pendunt, et pependerunt. Te dextera Dei potens ab omnibus periculis protegit: [Col. 0817B] tibi quietum tranquillumque moderamen cum summa omnium gratulatione largitur. Nec immerito rerum Dominus ac rector te potissimum delegit, per quem sanctam religionem suam instauraret, quoniam unus ex omnibus extitisti, qui praecipua virtutis et sanctitatis exempla praeberes; quibus antiquorum principum gloriam, quos tamen fama inter bonos numerat, non modo aequares, sed etiam, quod est maximum, praeterires. Illi quidem natura fortasse tantum similes justis fuerunt. Qui enim moderatorem universitatis Deum ignorat, [Col. 0818A] similitudinem justitiae assequi potest: ipsam vero non potest. Tu vero et morum ingenita sanctitate, et veritatis et Dei agnitione in omni actu justitiae opera consummas. Erat igitur congruens, ut in formando generis humani statu, te auctore ac ministro divinitas uteretur. Cui nos quotidianis precibus supplicamus, ut te in primis, quem rerum custodem voluit esse, custodiat; deinde inspiret tibi voluntatem, qua semper in amore divini nominis perseveres. Quod est omnibus salutare, et tibi ad felicitatem, et caeteris ad quietem.«



CAPUT XXVII. Adhortatio et confirmatio piorum.

[Col. 0818B] Quoniam decursis propositi operis septem spatiis, ad metam provecti sumus, superest ut exhortemur omnes ad suscipiendam cum vera religione sapientiam, cujus vis et officium in eo vertitur ut, contemptis terrestribus, et abjectis erroribus quibus antea tenebamur, fragilibus servientes, et fragilia concupiscentes ad aeterna coelestis thesauri praemia dirigamur. Quae ut capere possimus, quamprimum omittendae sunt hujus praesentis vitae illicibiles voluptates, quae animas hominum perniciosa suavitate deliniunt. [Col. 0819A] Quanta felicitas aestimanda est, [Col. 0819A] [4Kb] subtractum his labibus terrae proficisci ad illum aequissimum judicem, parentemque indulgentissimum; qui pro laboribus requiem, pro morte vitam, pro tenebris claritatem, pro terrenis ac brevibus bonis aeterna et coelestia largiatur: cum qua mercede acerbitates ac miseriae, quas perpetimur in hoc mundo facientes opera justitiae, conferri et coaequari nullo modo possunt. Proinde si sapientes, si beati esse volumus, cogitanda et proponenda sunt nobis non tantum Terentiana illa, Molendum esse usque in pistrino, vapulandum, habendae compedes: sed his multo atrociora: carcer, catenae, tormenta patienda; sustinendi dolores; mors denique ipsa et suscipienda est, et ferenda: cum liqueat conscientiae nostrae, nec fragilem istam voluptatem sine [Col. 0819B] poena, nec virtutem sine divino praemio fore.

Universos igitur oportet operam dare, ut se quamprimum ad rectam viam dirigant; ut, susceptis operatisque virtutibus, et hujus vitae laboribus patienter exactis, consolatorem Deum habere mereantur. Pater enim noster ac Dominus, qui condidit firmavitque coelum, qui solem cum caeteris sideribus induxit, qui libratam magnitudine sua terram vallavit montibus, mari circumdedit, amnibusque distinxit, et quidquid est in hoc opere mundi, conflavit ac perfecit e nihilo, perspectis erroribus hominum, Ducem misit, qui nobis justitiae viam panderet: hunc sequamur omnes; hunc audiamus; huic devotissime pareamus; quoniam solus, ut ait Lucretius,

Veridicis hominum purgavit pectora dictis,
Et finem statuit cuppedinis, atque timoris;
[Col. 0819C] Exposuitque bonum summum, quo tendimus omnes,
Quid foret; atque viam monstravit limite parvo,
Qua possemus ad id recto contendere cursu.
Nec monstravit tantum, sed etiam praecessit, ne quis difficultatis gratia iter virtutis horreret. Deseratur [Col. 0820A] (si fieri potest) via perditionis et fraudis, in qua mors voluptatis illecebris adoperta celatur.

Et quanto quisque annis in senectutem vergentibus appropinquare cernit illum diem, quo sit ei ex hac vita demigrandum, cogitet quam purus abscedat; quam innocens ad judicem veniat: non ut faciunt, quorum caecis mentibus lux negatur, qui jam deficientibus corporis viribus, in hoc admonentur instantis ultimae necessitatis, ut cupidius, ut ardentius hauriendis libidinibus intendant. Qua ex voragine liberet se quisque dum licet, dum facultas adest, seque ad Deum tota mente convertat; ut illum diem securus expectet, quo praeses dominusque mundi Deus de singulorum factis cogitationibusque judicabit. Quaecumque hic expetuntur, non tantum negligat, [Col. 0820B] sed et fugiat; potioremque animam suam judicet, quam bona ista fallacia, quorum incerta et caduca possessio est; migrant enim quotidie: multo velocius exeunt, quam intraverant; et tamen, si nobis usque ad ultimum liceat istis frui, aliis certe relinquenda sunt. Nihil nobiscum ferre possumus, nisi vitam bene atque innocenter actam. Ille ad Deum copiosus, ille opulentus adveniet, cui astabunt continentia, misericordia, patientia, charitas, fides. Haec est haereditas nostra, quae nec eripi cuiquam, nec transferri ad alterum potest. Et quis est, qui haec bona parare, et acquirere sibi velit?

Veniant, qui esuriunt: ut coelesti cibo saturati, sempiternam famem ponant; veniant, qui sitiunt: ut aquam salutarem de perenni fonte plenissimis faucibus [Col. 0820C] trahant. Hoc cibatu atque potu Dei, et caeci videbunt, et surdi audient, et muti loquentur, et claudi ambulabunt, et stulti sapient, et aegroti valebunt, et mortui reviviscent. Quisquis enim corruptelas terrae virtute calcaverit, hunc arbiter ille summus, [Col. 0821A] et verax, ad lucem vitamque perpetuam suscitabit. Nemo divitiis, nemo fascibus, nemo etiam regia potestate confidat: immortalem ista non faciunt. Nam quicumque rationem hominis abjecerit, ac praesentia secutus, in humum se ipse prostraverit, tamquam desertor domini, et imperatoris, et patris sui punietur. Intendamus ergo justitiae, quae nos inseparabilis comes ad Deum sola perducet; et, [Col. 0822A] dum spiritus hos regit artus, infatigabilem militiam Deo militemus: [Col. 0822A] [1Kb] stationes vigiliasque celebremus; congrediamur cum hoste, quem novimus, fortiter, ut victores, ac devicto adversario triumphantes, praemium virtutis, quod ipse promisit, a Domino consequamur.



[FRAGMENTUM DE EXTREMO JUDICIO.]




[Col. 0821]
ADMONITIO IN SEQUENS FRAGMENTUM.

[Col. 0821B] Primus anno 1679 subsequens fragmentum vulgavit Stephanus Baluzius sub nomine Lactantii, hoc unico fretus argumento, quod illud ad calcem manuscriptorum quorumdam Divinarum Institutionum legerit. [a 1Kb] Sed pace tam docti viri dixerim, id non sufficere. Nusquam enim his in manuscriptis Lactantio [Col. 0822B] tribuitur, immo potius in codice Regio 3977 sub S. Augustini nomine exscribitur, his verbis: Augustinus in libro XX de Civitate Dei. At ideo scriptor amanuensis fragmentum istud subjecit Lactantio, ut ejus ac millenariorum depelleret errores, quibus passim, ac praecipue librum VII Divinarum Institutionum spargit auctor noster. (Hanc annotationem ex Examine doctrinae Sanctorum Patrum viri doctiss. D. des Essarts decerpsimus).




[Col. 0821]
SANCTI AUGUSTINI FRAGMENTUM DE EXTREMO JUDICIO.

[Col. 0821C] Nullus vel negat, vel dubitat, per Jesum Christum tale, quale Sacris Litteris praenuntiatur, [Col. 0821C] [2Kb] novissimum futurum esse judicium, nisi qui eisdem Litteris nescio qua incredibili animositate, seu caecitate non credit, quae jam veritatem suam orbi demonstravere terrarum. In illo itaque judicio, vel circa illud judicium, has res didicimus esse venturas, Eliam Thesbiten, fidem Judaeorum Antichristum persecuturum, Christum judicaturum, mortuorum resurrectionem, [Col. 0822C] bonorum malorumque diremptionem, mundi conflagrationem, ejusdemque renovationem. Quae omnia quidem ventura esse credendum est. Sed quibus modis, et quo ordine veniant, magis tunc docebit rerum experientia, quam nunc ad perfectum hominum intelligentia valet consequi. Existimo tamen, eo quo a me commemorata sunt, ordine esse ventura.




[Col. 0823]
DISSERTATIO DE SEPTEM DIVINARUM INSTITUTIONUM LIBRIS, AUCTORE D. NIC. LE NOURRY, O. S. B.



[Col. 0823A] CAPUT PRIMUM. Septem librorum analysis.



ARTICULUS PRIMUS. Analysis libri primi.

Librum hunc Lactantius satis longa inchoavit praefatione, qua suscepti operis causas in oculis conspectuque omnium exponit. Narrat autem (cap. 1) plures magno et excellenti ingenio viros, abjectis omnibus privatis facultatibus, et actionibus publicis, totos se ad inquirendae veritatis studium contulisse, sed oleum prorsus perdidisse et operam. Nam veritas, inquit, ut pote Dei summi arcanum, nullis potest solius humani ingenii viribus comprehendi. Deus [Col. 0823B] tamen hominis tanto studio eam inquirentis misertus, non passus est illum diutius oberrare: sed ei sapientiae lumen et immortalitatis consequendae viam monstravit. Verum quoniam illa summis adhuc difficultatibus obsita est, idcirco pauci hoc coelesti munere utuntur. Quapropter Lactantius his putavit esse succurrendum; ut et doctos ad veram sapientiam dirigat, et indoctos ad veram religionem. Quod quidem Graecorum oratorum philosophorumque exemplo docet esse longe utilius et gloriosius, quam oratoriam artem, in qua diu ipse versatus, juvenes non ad virtutem, sed ad argutam plane malitiam erudiebat. Non diffitetur tamen se hac exercitatione id assecutum, quo veritatis causam majore dicendi copia et facultate, sine qua tamen defendi potest, [Col. 0823C] nunc tueatur ac peroret.

Declarat itaque sibi de religione rebusque divinis eo potiori jure instituendam disputationem, quo maximi oratores supremo vitae suae tempore molestiorem in philosophiae studio laborem, frustra et inutiliter consumpserunt. Ad haec vero, si quidam ad civium dissidentium lites componendas edidere Institutiones civilis juris, quanto potius litteris mandari debent divinae Institutiones, quibus mortiferae superstitiones erroresque turpissimi sopiantur atque extirpentur.

Si variis autem manuscriptis et editis codicibus fides, Constantinum Magnum auctor noster ibi allocutus est, eumque ob restitutum veri Dei cultum laudat, ipsique et filiis ejus dandam a Deo felicitatem haud dubitanter pollicetur. Nostrae porro religionis veritatem a se septem voluminibus breviter quidem [Col. 0824A] pro argumenti copia, sed ita clare et perspicue asserendam ac illustrandam esse sperat, ut mirum sit eam hominibus, ac praesertim sapientibus sive philosophis obscuram videri. Ubi vero illam agnoverint, tum eos mittet ad uberrimum doctrinae fontem, cujus haustu, dummodo superstitionibus suis pertinacius non inhaerescant, omnia facilia et manifesta ipsis fient. Omnes autem facile tunc agnoscent hanc verae religionis esse summam: Ut neque religio ulla sine sapientia suscipienda sit, nec ulla sine religione probanda sapientia.

Praemissa autem hac praefatione, palam declarat visum sibi non fuisse hujus operis ab ea quaestione initium sumere, quae prima videtur, utrum providentia rebus omnibus consulat, vel fortuito casu, [Col. 0824B] quemadmodum Epicurei somniaverunt, facta sint, aganturque omnia (cap. 2). Horum enim error aut atheorum, aut insipientium est, ab aliis gentilibus philosophis, praesertim vero Stoicis, ipsoque Cicerone, etsi Academico, satis confutatus, in hisce libris passim refelletur. Exordium itaque ducit ab alia quaestione, quae priori tamen proxima est, utrum mundus unius Dei, aut multorum gubernetur potestate. Primum igitur Lactantius variis argumentis, a naturali ratione petitis, demonstrat hunc mundum ab uno Deo creatum, illius regi providentia, et opposita adversariorum sophismata evertit (cap. 3). Eamdem dehinc sententiam probat prophetarum auctoritate, quam quidem, etiamsi ab ethnicis non possit rejici, propter illorum nihilominus caecitatem [Col. 0824C] ac pervicaciam brevius perstringit (cap. 4). Acrius vero illos urget (cap. 5), ipsorummet, quos laudabant, gentilium suorum auctorum testimoniis; ac praecipue quidem poetarum Orphei, Homeri, Hesiodi; deinde philosophorum Thaletis, Pythagorae, Anaxagorae, Antisthenis, Cleanthis, Anaximenis, Chrysippi, Aristotelis, Ciceronis, et Senecae; denique vatum divino, uti iidem ethnici opinabantur, spiritu afflatorum, Mercurii, cognomento Trismegisti, quem Aegyptii Thoyth vocabant (cap. 6), et alii uti deum venerabantur, ac Sibyllarum, de quarum nomine, auctoritate, numero, et asservatis carminibus multa praemittit, pluraque subinde, aliis omissis, profert illarum carmina, quibus subjungit aliquod venditatum Apollinis Delphici oraculum, quod a Trismegisto confirmatur (cap. 7).

Tum iis, qui ab illo post Ciceronem quaesituri [Col. 0825A] fortasse erant, quae esse queat unius Dei beata solitudo, respondet Deum, ut scribit Seneca, genuisse regni sui ministros, nimirum angelos, qui dii non sunt noluntque coli aut deos vocari. Ethnici vero venerandum divinitatis nomen fictitiis suis numinibus tribuebant, falso decepti testimonio Apollinis, qui se aliquando in angelorum numerum aggregavit, quamvis alibi se daemonem esse confiteretur. Quocirca eosdem ethnicos hortatur, ut, depositis erroribus, verum agnoscant Deum, cujus nec virtus aestimari, nec magnitudo perspici, nec principium comprehendi potest (cap. 8). Apollinis autem, Sibyllae, et Platonis id testimonio confirmat. Nulli ergo alii, quam sibi satis ille notus est, qui infinita potestate creavit omnia.

[Col. 0825B] Ad gentilium deos inde delapsus, falsam commentitiamque eorum divinitatem propterea explodit, quod dicebantur ex mare et femina orti, atque idcirco nec incorporei nec immortales, qualis, ut ait Sibylla, verus Deus esse debet. Nec sibi objici patitur Deum, ut ministros habeat, sexu indigere. Nam si ille quibusdam animantibus, id est, apibus dedit, ut ex floribus natos sibi ore legant, quanto magis ipse omnipotens sine permixtione sexus ministros aliosque, pro libito creare potest.

Praeterea longiori inductione ibi manifestum Auctor noster omnibus facit ridiculum deorum gregem componi iis hominum regibus qui subditis suis ob egregia facinora, aut collata beneficia, chari fuerant (cap. 9). Agmini autem illorum praeposuit Herculem, [Col. 0825C] qui ex Alcmenae adulterio natus, stupris suis et adulteriis orbem terrae inquinavit. Nihil ergo in eo potuit esse divinum; nisi forte varii ejus labores et certamina, quae hic singillatim recensentur. Verum haec, teste etiam Cicerone, fortissimum quidem virum, minime vero deum fuisse demonstrant. Quid vero, quod imbecillitas ac nequitia in eo clarissime patebat, qui indigne regi Erythraeo, et turpius impudicae mulieri Omphalae servivit. Nec est sane, quod dicat aliquis nullam poetis, qui haec finxerant, habendam fidem. Nam alii scriptores proferri non poterant, qui haec aut negaverint, aut tradiderint quid in diis suis sit admirabile et divinum.

Quid enimvero Aesculapius, Apollinis flagitio natus, dignum egit divinis honoribus? Num quia sanavit [Col. 0825D] Hippolytum? Sed ob id ipsum fulmine percussus est (cap. 10). Ortum vero ipsius ex incertis parentibus, aliaque humana facta narrat Tarquitius, sicuti Tullius sepulcrum ejus indicat. Nec melior ipsius pater Apollo, qui gregem pavit alienum, Laomedonti muros exstruxit, violavitque puerum. Mars autem homicida et Veneris adulter, ac Castor et Pollux raptores sponsarum, a poetis decantantur alternis viventes, et ab Homero dicuntur sepulti. Mercurius etsi fur et nebulo, propterea tamen quod ferebatur lyram invenisse, ac docuisse palaestram, numero adscriptus est deorum. Libero idem delatus honos ob expeditionem in Indiam, sed insano mulieris amore exarsit.

[Col. 0826A] Quin etiam Jupiter, quem optimum, maximum, et omnium patrem vocant, a pueritia impius fuit, patrem expulit regno, victisque Titanibus vitam egit tot tamque horrendis flagitiis infamem, ut numquam in terra, multo minus in coelo, regnare debuerit (cap. 11). Non insulse igitur quidam poeta cecinit illum ante currum triumphantis Cupidinis catenatum duci. Urget Lactantius eum ab ethnicis omnibus invocari tamquam Deum, qui tamen a Saturno, uti aiebant, et Rhea genitus, sola abstinuit Thetide, ne aliquem patre suo majorem haberet, qui jurabat per Stygiam paludem, qui fato Parcarumque vi paruit, qui ideo appellatur, quod primus ex Saturni liberis servatus vixerit.

Atque ibi Lactantius eos rursum refellit, qui objectabant [Col. 0826B] haec poetarum esse commenta et mendacia. Non enim res ipsas gestas, sicut ille variis exemplis comprobat, poetae finxerunt, sed poetica licentia iis plura addiderunt; ut haec non de hominibus, sed de diis se narrasse persuaderent. Deinde vero, si poetae mentiti sunt, cur ethnici tales deos suos colunt, talesque repraesentant, quales ab illis fuerant figurati? Praeterea ethnici negare non poterant ab Euhemero conscriptam esse veram deorum historiam, quam Ennius postea interpretatus est. Sed quia poetae inde ad carminum leporem plura in deos transtulerant, idcirco quidam eos mendacii insimulaverunt. Variis autem id ille probat exemplis, ex quibus concludit vera esse quae loquuntur poetae, sed obtentu aliquo specieque relata. At philosophi cum [Col. 0826C] falsa haec esse agnoscerent, duos quidem, sed non minori errore, Joves finxerunt, naturalem unum, alterum plane fabulosum. Nec erat profecto quod quis responderet se Jovis nomine verum intelligere, ac colere Deum. Jupiter enim, ait Lactantius, nec sine conjugis filiaeque contubernio coli solet, nec nomen ejus divinam, sed humanam dumtaxat vim designat. Denique jam supra citatis Ennii, Sibyllae, ac Ciceronis testimoniis plane convincit hunc Jovem in Creta insula mortuum sepultumque fuisse, ac Capitolium inane illius esse monimentum. At gentiles probare numquam potuerunt haec esse poetarum commenta.

Nihil quoque in Saturno, pergit Lactantius, Dei majestate dignum. Quamvis enim aureum saeculum [Col. 0826D] ab eo invectum venditarent, certius tamen erat illum ex Coelo et Terra genitum fuisse, quemadmodum alii dii vel ex montibus et fluviis orti, vel ab illis maria nomen suum accepisse ferebantur. Ex Trismegisto namque et Ennio discimus patrem ejus fuisse Uranum, cui Jupiter, ara in monte posita, sacrificavit primus, Coeloque nomen illius dedit. Neque hoc tantummodo, fecit sacrificium, sed aliud etiam in littore, cum ex Naxo insula, ut ait Aglaosthenes, adversus Titanas proficisceretur. Sed is ipse Coelus, sive Uranus in Oceano, sicuti Euhemerus perhibet, mortuus est, et in oppido Aulatia sepultus.

[Col. 0827A] Recte ergo ex his ita enarratis Lactantius colligit Saturnum non fuisse Deum, ut pote qui homo impius, patris genitalia abscidit, filiosque suos, ex Rhea seu Ope susceptos, excepto Jove, matris suae et Corybantum fraude sublato, voravit (cap. 12 et 13). Rursus vero Stoicorum ibi explodit responsionem, qui hanc fabulam ad physicam rationem traducere conabantur (cap. 13). Saturnus enimvero non memoratis tantum criminibus hominem se esse probavit, sed etiam quia spoliatus imperio, et profugus, navigio in Italiam venit. Ibi vero cum latuisset, exceptus est a Jano, ac primus aut certe ab Urano secundus regnavit. Manifestum autem auctor noster facit haec a variis, quos nomine suo appellat, cum historicis scriptoribus, tum poetis tradita fuisse. Sed [Col. 0827B] quoniam ab illis paululum discrepabat Ennius, ea idcirco paucis describit, quae de Saturni gestis ab illo et Sibylla eodem fere modo commemorantur (cap. 14).

Data autem ubi occasione, narrat quam censet fuisse idololatriae originem (cap. 15). Saturni hujus tempore, inquit, rudes adhuc homines regem suum, totamque ejus progeniem sive ob miraculum virtutis, sive in praesentis potentiae adulationem, sive ob beneficia accepta, deos appellaverunt. Tum deinde alii simulacra mortuorum regum suorum aut in solatium luctus, aut acuendae virtutis gratia fabricarunt. Hinc Herculis, Castoris, Pollucis, Aesculapii, et Liberi ficta divinitas. Hinc Aegyptii Isidem, Mauri Jubam, Macedones Cabyrum, Poeni Uranum, Romani Quirinum [Col. 0827C] Caesaresque suos. Hinc alii alios, tamquam veros deos coluerunt.

Praeterea quidam falsa pietate ducti, uti Aeneas, Liber, Pan, Mercurius et Apollo, divinum parentibus suis honorem habuerunt, suoque exemplo alios in eumdem induxerunt errorem. Sed hoc scelus ab iis postea auctum est, qui poetarum figmentis, et panegyricis mendacibus decepti, suscepta a se impia omnino sacra aliis tradidere gentibus, sed a Sibylla acriter castigantur. Unus autem ex iis fuit Cicero, qui quidem cum post Platonem deos gentilium suorum, homines fuisse praedicaret, mortuae nihilominus filiae suae, non secus ac si dea fuisset, imaginem se consecraturum professus est. At certe si aliquid iis tam acerbe moerentibus indulgendum, nulla certe [Col. 0827D] potest haec serio credentibus venia concedi. Quid enim dementius, quam Julium Caesarem, quia scelerato Antonio placuit, et Quirinum sive Romulum, quia Proculus pejeravit, deos renuntiare ac venerari (cap. 16)? Horum vero caeterorumque gentilium, hujusmodi deos colentium, insaniam inde adhuc redarguit, quod mares et feminas eos esse asseverabant. Nam si in eis est diversitas sexus, ergo coeunt, suscipiuntque liberos, ergo domos et urbes incolunt, ergo victus causa colunt agros, ac proinde non dii sunt, sed mortales infirmaeque creaturae. Huc accedit, quod sexus femineus masculino est infirmior. Atqui in verum Deum neque haec, neque alia ulla cadit infirmitas.

[Col. 0828A] Quae quidem postquam Lactantius (cap. 17) noster Ciceronis testimonio stabilivit, commentitiam illorum divinitatem, a Stoicis cum rerum naturalium ratione conjunctam, funditus subvertit designata in eorum imaginibus uniuscujusque aetate et morte, decantatis ipsorum aerumnis, verbi gratia Isidis, Cereris, Latonae et Junonis, ac divulgatis sceleribus, stupris, adulteriis Veneris, quae artem meretriciam instituit, itidem Vulcani, Minervae, Aesculapii, aliorumque plurium, quos nominatim recenset (cap. 18). Nec minus evidenter demonstrat eos desipere, qui ob corporis fortitudinem, aut propter frugum, aut vini, aut artium quarumdam inventionem, deos factos esse opinabantur (cap. 19). Neque dicendum iis aliquam saltem venerationem et cultum deberi. Fieri [Col. 0828B] etenim nequit, ut qui hos colit, verum Deum colat. Deinde Maro illos omnes apud inferos esse cecinit. At hic aliique poetae etsi in deorum nomine, non tamen in enarrandis variis illorum facinoribus, bellis, adulteriis, vulneribus, et morte falluntur.

Ad proprias Romanorum religiones Lactantius inde accedit, ac palam utique facit ab illis in deorum numero reponi scorta et meretrices, ac praesertim lupam Romuli nutricem, sicuti prius ab Atheniensibus leaenam (cap. 20). Sed major proculdubio fuit illorum impietas, qui in lupae honorem et diem festum et Larentinalia constituerunt. Faulam quoque Herculis scortum venerabantur, ac meretricem Floram, in cujus memoriam obscenissimos agebant ludos Florales. Quid vero quod Tatius Cloacinam, Tullus Hostilius [Col. 0828C] Pavorem et Pallorem, Marcellus Honorem ac Virtutem, Mentem vero senatus, ac, quod pejus est, alii Rubiginem et Febrem tamquam veros deos consecraverunt, colueruntque. Quid plura? Quemadmodum Lacedaemonii simulacrum Veneri armatae, ita iidem Romani Veneri Calvae aedem, atque eodem tempore Jovi Pistori aram exstruxerunt. Denique divina apud ipsos numina erant Fornax, Muta, sive Lara, Caca et Cunina; deus Sterculius et Terminus, atque alia mille caecae errantisque humanae mentis portenta.

Si tanta igitur erat gentilium in diis suis creandis amentia, major certe illa fuit in sacris illorum solemnibus instituendis et celebrandis (cap. 21). Quid enim insanius et crudelius humanis hostiis, quae [Col. 0828D] Jovi, Dianae, Haeso, Teutati, ac Saturno immolabantur? Sacra vero Matris deum, Virtutis seu Bellonae, et Aegyptiacae Isidis solebant aut virilium abscissione, aut fuso cruore humano, aut deglabrato corpore, et pectoris percussione fieri. Et quia Osiridis in iisdem sacris quaesiti nomen mutatum fuerat, Lactantius ibi variis exemplis probat deorum nomina post eorum mortem immutata fuisse. Sed pergamus, si placet. Cereris, inquit, Eleusinae mysteria non sine summa agebantur obscenitate, quam ille pro merito exagitat, atque ibidem ostendit Herculis et Jovis sacra mero esse sacrilegia. Sallustium porro aliosque refellit, qui volebant haec ingeniose interpretari. Pontificum namque scriptis et Furii Bibuculi exemplo [Col. 0829A] demonstrat quanta credulitate, turpitudine, impietate haec omnia ab ethnicis celebrabantur.

Harum autem vanitatum auctor apud Romanos fuit Sabinus rex, id est, Numa Pompilius, qui ut populos securius deciperet, finxit se cum Egeria, sicut olim Minos cum Jove, habere colloquium (cap. 22). Sed fraudulenti regis malitiam retexerunt libri de jure pontificio, diu post ejus mortem inventi, quibus impius rex omnes religiones dissolvebat. Quamvis autem senatusconsulto hi libri cremati fuerint, non idcirco tamen abolita, sed potius commendata est posteris facti hujus memoria. Antea vero Faunus in Latio nefaria Saturno avo sacra praescripsit, diisque annumeravit Picum patrem suum, et sororem Fatuam Faunam, cujus ridicula mysteria ibi [Col. 0829B] Lactantius enarrat. His adjecit ab Orpheo introducta in Graeciam sacra Liberi patris, inquiritque utrum ille Fauno sit antiquior. Planum deinde nobis facit quae fuerint Didymi et Euhemeri de idololatriae origine opiniones, et quomodo templa Jovi Atabyrio, Labradeo, Laprio, Molioni, et Cassio aedificata sint. Postremo ex Theophili Antiocheni scriptis colligit frustra ethnicos de deorum sacrorumque suorum antiquitate gloriari, quandoquidem Saturnus omnium deorum sator ante annos 1800 nec amplius ortus fuerat, quam hi libri juris facti sint publici (cap. 23).



ARTICULUS II. Analysis libri secundi.

Ad foetidum planeque corruptum erroris, quo homines [Col. 0829C] in idololatriam lapsi sunt, aperiendum fontem, summamque unius Dei majestatem asserendam, hoc Lactantius in libro aggreditur (cap. 1). Ac primo quidem miratur homines in tantam et Dei et sui ipsius venisse oblivionem, ut, negata Dei providentia, mortuos ei praeferrent, animamque suam crederent esse mortalem. Mentibus siquidem eorum, inquit, adeo insita est veri Dei notitia et praesentia; ut jurantes, optantes, gratiam agentes, ac potissimum rebus in adversis, eum solum non alios deos nominent. Verum caeci homines, elapso periculo, vel in secundis rebus ad deorum templa, instigante diabolo, alacres concurrebant, sacrificabant his diis falsis, eosque coronabant. Sed obliti fuerant homines nefarii se erecta in coelum statura, atque [Col. 0829D] nomine admoneri, ut Deum agnoscerent, nec ad simulacra conversi, digitorum suorum opera timerent aut venerarentur.

Quam absurda autem sit haec superstitio, hinc perspicue auctor noster demonstrat, quod illa simulacra absentes mortuosque olim homines repraesentent, omnique careant sensu (cap. 2). Manibus itaque efficta hominum hos potius colere, quam ab illis coli deberent. Nullam enimvero accipiunt potestatem ab artifice, qui eam, quam habet videndi, audiendi, loquendi, aut se ipsum movendi facultatem, dare illis non potest. Neque tamen indoctorum tantummodo hominum hanc Lactantius ostendit fuisse de simulacrorum cultu opinionem, sed doctorum etiam, ac [Col. 0830A] praecipue Ciceronis, qui etiamsi multa ad evertendas eorumdem ethnicorum religiones suis passim in libris congesserit, Socratis nihilominus carcerem veritus, haec negat vulgo esse disputanda (cap. 3). At hunc ineptum tanti oratoris, contra conscientiam suam agentis, timorem auctor noster jure merito redarguit. Minus itaque illum, et alios ipsi similes, venia dignos esse pronuntiat, quam vulgus imperitorum, qui simulacrorum specie capiuntur. Sana tamen si mens his fuisset, intelligere utique debebant mortale revera esse quidquid oculis cernimus, nec illud proinde divinum et colendum. Multo autem minus fas illis erat se vertere ad lapidem, eumque, velato capite et corpore prostrato, adorare, ipsi caedere victimas, votaque facere penitus inutilia.

[Col. 0830B] Tum vero postquam auctor noster evidentissime convicit falsas religiones a prudentioribus recte impugnari sed veram, quam solus Deus edocere potest, ab eis non esse inventam, simulacra deorum rursus exagitat (cap. 4). In homunculi enimvero potestate situm fuit, ut ea, vel aliud aliquid, vel nihil faceret. Cum autem facta sunt, in eis aves insident, nidificant, suisque illa inquinant stercoribus. Praeterea haec simulacra perire possunt et cremari. Plerumque etiam in cinerem redacta sunt; aut furibus cesserunt in praedam. Frustra igitur ethnici illa auro, ebore, gemmis et pretiosis vestibus exornabant. Nihil quippe aliud erant, quam pupae iis, quas puellae Veneri, dicabant, grandiores. Huc accedit quod illa a Dionysio Siciliae tyranno, et ab impio Verre impune [Col. 0830C] sunt irrisa, spoliata, sublata. At ibi Lactantius urget in primis ablatum ab eodem Verre Cereris Catanensis vel Ennensis simulacrum.

Impios itaque illos cultus deserendos esse concludit, et oculos ad coelum tollendos; ut illius rerumque omnium creatorem agnoscamus et honoremus (cap. 5). Variis autem argumentis probat falsam esse opinionem philosophorum, qui elementis, ac nominatim Stoicorum, qui astris aut mundo tribuebant animam et divinitatem. Eos insuper corripit qui elementorum figuras, humana specie repraesentatas, ornatasque auro, ebore, et gemmis non solum colebant, sed iis quoque consecrabant manubias rapinasque suas (cap. 6). Tanta tamen pertinacia absurdas illas superstitiones tuebantur, ut eas [Col. 0830D] investigare scelus esse clamiarent. At Romuli et Numae exemplo probat auctor noster non iniqua traditione, aut alienis erroribus, sed ingenio et sapientia quaerendam veritatem (cap. 7).

Verum ethnici arbitrabantur validissimum ad retinendas religiones suas argumentum duci ex prodigiis, somniis, auguriis et oraculis, quibus deos majestatem suam omnibus manifestam fecisse asserebant. Non magno enim, inquiebant, sine miraculo Accius Navius cotem novacula dissecuit; Castor et Pollux visi sunt pugnare, ac renuntiare reportatam de Perse rege victoriam. Simulacra etiam Fortunae muliebris, et Junonis Monetae locuta sunt. Claudia Quintia navim, qua simulacrum Matris Idaeae vehebatur, [Col. 0831A] traxit cingulo. Aesculapius Romae pestem sedavit. Claudius Censor propter sua in deos sacrilegia excaecatus est, Fulvius mente captus interiit, Turullius occisus fuit, Pyrrhus fecit naufragium, et Alexandri milites oculorum privati lumine. Quin etiam Attinius, qui Jovi, per somnum viso, morem non gesserat, correptus est, ac sua tandem obedientia pristinam recepit valetudinem. Denique Artorii somnio Augustus Caesar ex periculo evasit. Ethnici ergo ex his omnibus prodigiis ac miraculis, quae sine deorum suorum auxilio fieri non potuisse opinabantur, inde illos revera existere et omnipotentes esse concludebant.

Verum Lactantius respondet haec omnia neutiquam deorum illorum potestate, sed daemonum facta [Col. 0831B] fuisse praestigiis (cap. 8). Quod quidem ut manifestum omnibus faceret, rem ab ipsa sua origine sic repetit. Deus ab mundi, inquit, principio produxit similem sibi spiritum, et alium fecit qui, invidia ex bono malus factus, diaboli nomen accepit. Variis autem rationum momentis, ac veterum testimoniis auctor noster contra Epicurum probat nec mundum nec materiam ab aeterno exstitisse, sed ex nihilo facta a Deo, qui eorum creationi suum praefecit Filium. Omnium autem creaturarum ultimus conditus est homo, cujus non est arcana rimari, quae Deus occulta esse voluit, sed summa sapientia ejus est hunc verum agnoscere Deum, a quo illa omnia facta sunt (cap. 9). Tantum vero opus a coelo, luminibus astrorum distincto orditus est, ac contrarias [Col. 0831C] constituit terrae partes, orientem videlicet occidenti oppositum, et septentrioni meridiem. Ab oriente autem noster oritur dies, et nox ab occidente, atque haec diaboli, sicut ille Dei est. Quatuor vero illis terrae partibus tribuuntur calor et frigus, variaeque temporis vicissitudines; igni autem et aquae rerum omnium generatio. At inde proculdubio quidam philosophi docuerunt omnia formari ex concordia discordi, vel ex igne, quemadmodum Heraclitus: vel ex aqua, ut Thales Milesius. Caeterum materia corporis animantium in humore, animae vero in igne est. Sed animantes aqua, ac solus homo igne utitur.

Varii autem generis animantes Deus creavit, et cum statuisset innumerabiles creare animas, hominem sibi similem fecit ex humo, unde ille nomen [Col. 0831D] traxit suum (cap. 10). Merae ergo sunt poetarum fabulae, quibus homo dicitur fictus a Prometheo, patre Deucalionis, quem solum a diluvio servatum commenti sunt. At verum est, inquit Lactantius, ab eodem Prometheo profectam artem statuas et simulacra fingendi, et ejus tempore primum constructa templa, ac invectos falsorum deorum cultus. Hermetis etiam auctoritate iterum confirmat hominem a Deo procreatum, atque insulsos explodit errores philosophorum, qui garriebant animantes sine ullo artifice ex terra ortas, aut mundum semper fuisse, aut semper futurum. Fusius autem ibi insectatur Lucretium, qui nugas suo more vendit, dum canit animalia et homines non modo alimenta sua, sed ortum [Col. 0832A] quoque duxisse ex folliculis terrae, tamquam illorum uteris (cap. 11). Fortuito enim casu quia haec fieri non potuerunt, ab eodem poeta, etiam invito, divina providentia, qua homo, Tullio Sibyllaque attestantibus, revera conditus est, agnosci debuit.

Postquam vero Deus formavit hominis corpus, eique infudit animam, tum feminam figuravit, ut ex utroque proles propagaretur (cap. 12). Quamvis autem falsa omnino non sit Trismegisti et Empedoclis opinio hominem quatuor elementis componi, contendit tamen Lactantius haec ad duo reduci, ignem et aquam, hancque corpore, illum anima concludi. Itaque homo corpore et anima, quae coeli et terrae effigies sunt, sic constat; ut anima, quae est a Deo, corporis dominium et superiorem partem; corpus vero, [Col. 0832B] quod diaboli est, inferiorem teneat. Duobus itaque illis repugnantibus rebus cum homo compositus sit, mutuus in ipso est illarum, sicut lucis et tenebrarum, vitae et mortis conflictus, quo quidem si anima vicerit, fiet immortalis, sive beata fruetur immortalitate; si autem victa sit, morte secunda, hoc est, aeternis suppliciis, afficietur.

Sic igitur factus homo in paradiso est collocatus, ut omnis laboris expers Deo serviret. Sed quia datam ab eodem Deo legem prima mulier, instigante diabolo, ac deinde homo perfregerunt, eos e paradiso ejectos mors secuta est. Vita autem hominum ad mille, atque iis omnibus posthaec diluvio ob scelera extinctis, ad centum et viginti annos fuit prorogata (cap. 13). Post illud autem diluvium Noe, et nequaquam [Col. 0832C] Bacchus, manu sua sevit vineam, cujus inebriatus fructu, jacuit nudus; atque Chamum filium suum, qui nuditatem ejus non texerat, abdicavit. Is autem profugus in ea terrae parte sedem demum fixit, quae Chananaea dicta est. Posteri vero ejus Chananaei cultum veri Dei, qui penes Hebraeos remansit, primi omnium reliquerunt. Postea Aegyptii coeperunt sidera, ac deinde portentosas animalium figuras adorare. Caeteri, per terram dispersi, elementa sine ullis imaginibus et templis honorantes, sacrificia ipsis in aperto faciebant, donec processu temporis potentissimis regibus templa construxerint.

Porro autem cum Deus ab initio dedisset diabolo terrae potestatem; ne homines, qui multiplicari coeperant, [Col. 0832D] corrumperet, ad eorum custodiam misit angelos (cap. 14). Sed hi, diabolo suadente, cum mulieribus congressi, tantum ob scelus cecidere in terram, et ejusdem diaboli facti sunt satellites. Ex illis vero procreati sunt plurimi immundi spiritus, qui mediam inter angelos et homines naturam habent, ac sub principe suo diabolo malorum omnium auctores sunt, et a poetis ac philosophis agnoscuntur. Multa porro, sed non omnia sciunt, atque ideo ambigua interrogantibus dant responsa. Custodes praeterea hominum se videri cupiunt, ut ab iis colantur, sed eos fallunt magicis artibus. Ut autem illos facilius deducant in errorem, per omnem terram, assumpto geniorum nomine, vagantur, ac spiritus sui tenuitate sese insinuant [Col. 0833A] corporibus hominum, quos morbis affligunt, terrentque somniis.

Nec dicendum eos colendos, ne noceant. Non enim nocent, nisi idolorum cultoribus, et iis a quibus timentur (cap. 15). Contra vero metuunt cultores veri Dei, cujus nomine adjurati fugantur, ac qui ipsi sint, etiam inviti, proclamant. Quin etiam Hermes et Asclepius olim testati sunt eosdem veri Dei cultores ab eorum incursionibus esse tutos. Ab illis autem, ait Lactantius, astrologia, aruspicina, auguratio, necromantia, aliaeque malae artes inventae sunt; iisque omnibus dolis se deos esse mentiuntur, et invecta idololatria, hominibus illudunt (cap. 16). Magi tamen execranda sua arte illos veris suis nominibus cient. Verumtamen vagi illi et incesti spiritus sic omnia [Col. 0833B] turbant, ac cum veris falsa miscent; ut quamvis alii sancti immortalesque angeli deos se dici nec velint nec patiantur, hi tamen spiritus nequissimi nomen cultumque deorum sibi saepissime vindicaverint.

Atque ex his ita explicatis auctor noster eam solvit, quam superius proposuimus, argumentationem, qua ethnici ex memoratis prodigiis, somniis, auguriis, oraculis deos suos existere, et colendos esse perperam inferre moliebantur. Nam haec facta esse asseverat iis, quae enarravimus, malis daemonum artibus, praestigiis, dolis, et fraudibus, quibus se in templis occultant, atque impiorum praesto sunt sacrificiis. Quod quidem ille repetitis et examinatis singulatim objectis omnibus, uti aiebant, prodigiis et miraculis, cuilibet planum utique facit ac manifestum.

[Col. 0833C] Cur ergo, inquiebant ethnici, haec Deus fieri permittit? Ut mala, respondet Lactantius, cum bonis pugnent, et Deus, cujus perfecta patientia et ira est, piis et impiis hominibus sempiterna, post mundi finem persolvat, aut praemia aut supplicia (cap. 17). Denique facta eorum, quae in hoc libro scripserat, brevi repetitione concludit Deum nec in terra, nec in simulacris, quae nihil nisi simulatum et falsum exhibent, quaerendum, sed in coelo, unde animarum nostrarum origo est. Tum proposito ibi sequentis libri argumento, hunc absolvit.



ARTICULUS III. Analysis libri tertii.

[Col. 0833D] Lactantius hoc in libro contra gentiles philosophos disputaturus, optat aliquam Tullianae eloquentiae proximam facultatem, qua philosophiae philosophorumque vanitatem facilius demonstret (cap. 1). Veritatis tamen, quae se ipsam sua claritate prodit, potentia fretus, sperat fore ut certissimis argumentis convincat tam falsas esse illorum philosophorum opiniones, quam vera est eorumdem ipsorum de sua ignoratione confessio.

Primum itaque argumentum ducit a philosophiae nomine, sive sapientiae studio, quo Pythagoras, illius auctor, tametsi paulo plus aliis saperet, significavit nullo humano studio posse ad veram sapientiam perveniri (cap. 2). Philosophi enim sapientiae revera [Col. 0834A] studiosi dici non possunt; quippe qui post longissimum per tot saecula studium, illam non sunt consecuti.

Tres autem sunt philosophiae partes, physica, logica, ethica, quae vel scientia, vel opinatione constare debent (cap. 3). At in physica quae scientia esse potest, cum rerum naturalium causas perspicere nequeamus? Cui namque plane exploratum umquam fuit quantum solis, et quale lunae sit corpus, quis stellarum status, quanta terrae crassitudo? Jure igitur merito Socrates et Academici omnibus philosophis scientiam sustulerunt. Sola itaque opinatio in hac prima philosophiae parte habetur (cap. 4 et 5). Atqui opinatio nihil affert certi, nosque dubios ita reddit, ut nihil pro utravis parte asserere liceat. [Col. 0834B] Recte ergo a Zenone et Stoicis haec ipsa opinatio repudiata est. Falluntur itaque qui in physica aliquod sapientiae studium esse jactitarunt.

Ad haec vero, philosophi in tot tamque a se invicem discrepantes sectas divisi sunt, defensoresque illarum sic inter se digladiantur; ut mutuis vulneribus se ipsos totamque secum philosophiam jugulent ac conficiant. Ex his autem concertationibus emersit Arcesilaus, qui asseverabat nihil omnino posse sciri. Sed hic aliorum opiniones evertendo, suam non firmius, quam alii, stabilivit. Multa quippe sicut ignoramus, ita et plura alia perspecta habemus (cap. 6). Neque enim putandum nos omnia scire, quod Dei est, neque omnia nescire, quod est pecudis. Homo itaque habet scientiam cum ignoratione conjunctam. [Col. 0834C] Haec a corpore, illa oritur ab animo. Tota ergo errant via physici qui omnia scire se posse garriebant, et Arcesilaus decipitur, cum Academicis, qui nihil sciri posse arbitrabatur.

Transit inde Lactantius ad alteram philosophiae partem, quam ethicam nuncupant, et in qua longe majori periculo erratur (cap. 7). Quantum tamen in ea philosophi a veritate recesserint, ille evidenter ostendit ex variis illorum opinionibus de summo bono, in quo totius sapientiae cardo vertitur. Quot autem fuerint hinc conjice, quod non eas quidem omnes, sed decem praecipuas singillatim recenset ac refellit (cap. 8). Anaxagoram deinde castigat, qui summum bonum in eo situm esse somniaverat, quod coeli ac solis videndi causa natum se esse crederet [Col. 0834D] (cap. 9). Nascitur siquidem homo, ut coeli rerumque omnium conditorem contempletur, honoret, et illi soli serviat. Ex iis porro auctor noster concludit summum bonum ab iis dumtaxat agnosci, qui veri Dei cultum et veram religionem profitentur (cap. 10). Quibusdam insuper, nec sane invalidis, rationum momentis evincit summum illud bonum non posse ab aliis comparari, quam cultoribus verae religionis, quae ab omnibus idcirco suscipienda est. Neque etiam negabant philosophi veram religionem suscipi debere: sed quia nesciebant illam a sapientia non posse separari, non perspexerunt quae ea sit, ex qua requirendum est summum illud bonum, quod nec in voluptate, nec divitiis, nec regno, nec gioria [Col. 0835A] positum esse potest (cap. 11). Nam virtus, qua nihil est pulchrius, et honestius, caduca haec et fragilia quaelibet bona contemnit, atque adversus illicitas cupiditates ac vitia pugnat; ut, iis superatis, homo fiat immaculatus, beatamque assequatur immortalitatem (cap. 12).

In hac autem ipsa immortalitate situm esse illud bonum probat Lactantius auctoritate Euclidis, Senecae, Stoicorum et Anaxagorae, variisque rationibus asserit. Quin etiam Menecaeus, uti ille subjungit, Codrus, Curtius, et Mures spe immortalitatis mortem constanter obierunt. At certe philosophis, qui animam censent esse immortalem, nisi erroribus nimia obstinatione adhaesissent, illud plane probari debuit. Alii vero, qui summum bonum in scientia aut virtute [Col. 0835B] posuere, tenuerunt quidem viam veritatis, sed non pervenerunt ad verum summum bonum. Etenim situm illud est in hac, ad quam virtus ducit, felici immortalitate, quae solis verae religionis cultoribus conceditur.

Tum Lactantius dilata de animae immortalitate quaestione, docet aliam philosophiae partem, quae logica appellatur, ad divinam eruditionem comparandam non desiderari; quia non in verbis, sed in rebus et corde sapientia est (cap. 13). At si haec philosophiae pars, atque etiam physica, quae beatum facere nequeunt, necessariae non sint; si in hac, atque ethica ad quam Socrates se contulit, tanti, ut dictum est, sint errores, quid aliud restat, nisi concludamus falsam et inanem esse gentilium philosophiam.

[Col. 0835C] Falluntur ergo, qui philosophiam putant esse sapientiam, atque in primis Cicero, qui dixerat eam vituperari non posse, ac virtutis et justitiae esse magistram. Majoris siquidem hoc ipso inconstantiae quam Lucretius redarguitur. Nam hic poeta principem sectae suae Epicurum nimiis et insulsis quidem, sed iisdem semper laudibus extollit. At Cicero quos laudat et sequitur Graecos, intolerandae numquam non accusat levitatis (cap. 14). Philosophiam quoque vitae parentem vocat, negat tamen ullum umquam fuisse sapientem. Saepe vero gloriatur se diligenter studuisse philosophiae: sed Academicorum partes secutus, nihil profecto certi tanto studio assequi potuit.

Errante autem Cicerone, quis unquam veritatem se [Col. 0835D] obtinuisse certo asseverabit? Non sane quidem Seneca, qui perperam definivit philosophiam esse recte et honeste vivendi rationem, aut artem, aut scientiam (cap. 15). Falsa siquidem illa est, varia, multiplex, et sibi ipsi contraria. Boni insuper absque philosophia sunt homines. Philosophi e contrario sunt iracundi, cupidi, libidinosi, arrogantes; idque Lactantius demonstrat Ciceronis, Cornelii Nepotis, Aristippi, Cynicorum, et ipsiusmet etiam Senecae exemplis.

Quid plura? Philosophi non in virtutum operibus. sed in eloquentiae studio vitam agebant (cap. 16). Ex ipsa vero philosophia non quaerebant utilitatem, sed [Col. 0836A] oblectationem. Denique Cicero, Lucretius et Seneca fatentur recentem esse philosophiae originem. Persius vero eam posteriori aetate Romam cum pipere et palmis advectam cecinit. At sapientia coepit cum homine, multisque aetatibus praecessit ethnicorum philosophiam.

Gradum inde Lactantius facit ad ipsos philosophos, ac praecipua illorum documenta funditus evertit. Ab Epicuro autem, cujus celebrior caeteris erat disciplina, exorsus ostendit illum unicuique, quod ingenio magis congruebat, indulsisse, sibique inepte contradixisse, cum voluptatem summum bonum esse contendebat. Dehinc auctor noster exponit qua ille ratione negaverit providentiam, et pluribus argumentis hunc expugnat errorem. Similibus rationum momentis [Col. 0836B] radicitus evellit aliam, quam ille a Leucippo et Democrito acceperat non minus absurdam opinionem, nimirum omnia fortuito atomorum concursu fieri, eique adulantem Lucretium adhuc insectatur. Denique falso falsius esse asserit, quod impius homo praedicabat, mortales esse nostras animas.

Nec magis tolerandos esse censet Pythagoricos et Stoicos, qui docebant animas quidem insinuari in corpus, sed de uno migrare in aliud (cap. 18). Qui vero eas, inquit, immortales suspicabantur, sibi ipsis, tanquam in coelum migraturis, cruentas manus intulerunt, uti Cleanthes, Chrysippus, Zenon, Empedocles, et Cato, quos Democritus, tametsi alia opinione duceretur, et Ambraciotes, lecto Platonis de animae immortalitate libro, imitati sunt. At quae, [Col. 0836C] amabo te, major quam horumce homicidarum deliratio, insania et furor?

In eos etiam, atque in Ciceronem in primis Lactantius invehitur, qui docebant vitam esse malam, et mortem bonam, aut primum hominis bonum esse non nasci, et citius mori secundum (cap. 19). Non levi autem brachio hunc errorem concutit, ac recte concludit mortem ex vitae praeteritae actibus aut bonam esse aut malam. Nec magis sapiebat Plato, qui Pythagorae animarum transmigrationem, seque Euphorbum fuisse stulte praedicantis, errorem amplexatus, gratias naturae agebat, quod homo, quod masculus, quod Atheniensis, quod Socratis tempore vixerit. Nonne enim Alcibiades et Critias Platonem assidue [Col. 0836D] audierunt? At ille tamen hostis patriae fuit, hic tyrannus.

Non diffitetur tamen Lactantius Socratem aliis paulo esse cordatiorem philosophis, qui asseverabant rerum naturam ingenio posse comprehendi (cap. 20). Nam hi proculdubio sceleratiores erant illis nimium curiosis hominibus, qui contra vetitum in aedem Vestae, aut Bonae Deae, aut Cereris intraverunt. Contendit tamen ille multa Socratis dogmata reprehensione esse dignissima, atque illud in primis effatum: Quod supra nos, nihil ad nos. Laudandus quidem est si hoc pronuntiato publicas ethnicorum religiones subvertere voluit: sed in hoc, sicut Aegyptii, fuit superstitiosus, quod dejerabat per canem et anserem, atque [Col. 0837A] ante mortem jusserit Aesculapio gallum, quem voverat, pro se sacrari.

Ad Platonem vero quod attinet, quid, quaeso, magis pudori, fidei conjugali, humanae societati, et justitiae repugnat, quam illius placitum, quo statuebat communia esse debere matrimonia? Sic enim humanam vitam ad belluarum similitudinem redegit (cap. 21 et 22). Numquid etiam sanus erat, qui cum videret earumdem belluarum, seu marium, seu feminarum communia esse officia, inde intulit a nostris etiam mulieribus, arma tractanda, atque magistratum, et imperium suscipiendum? Quidni enim pari jure attribuit viris et lanam et infantium gestationes?

Nonne etiam inter minores philosophos desipiebat Democritus, qui agros suos pascua fecit publica (cap. [Col. 0837B] 23)? Nonne illo insanior is fuit qui patrimonium, in nummos redactum, projecit in mare? Certe ea uterque, uti Tuditanus, spargere populo, aut egentibus potius largiri debebat. Nonne irridendus quoque Zeno, qui docebat paria esse peccata, et inter vitia et morbos ponebat misericordiam? Quid alteri philosopho facias, qui nivem asserebat esse nigram? Quid Xenophani, qui putavit lunae globum duodeviginti partibus esse terra majorem, eamque ab aliis, quam hujusce terrae hominibus inhabitari? Quid tandem facias Senecae, qui dubitavit utrum in globo solis quidam incolae essent populi?

A vero etiam eos Lactantius aberrare existimat, qui asseveranter affirmabant esse antipodas, et pendulos, ut ille loquitur, homines (cap. 24). Nam hi, [Col. 0837C] inquit, majorem nobis admirationem movere debuissent, quam horti pensiles ab omnibus tam multo sermone olim celebrati.

Ad philosophiam inde revertitur, quam Cicero declarat fugere multitudinem, et a doctis tantum comparari (cap. 25). Non illa ergo, ait Lactantius, est sapientia, quae hominibus sine ullo discrimine data, ab omnibus percipi potest. Stoici quidem contra Ciceronis sententiam servis et mulieribus, Epicurus vero rudibus philosophandum, et Plato civitatem sapientibus componendam esse censuerunt. Sed nemo ex illis id perduxit ad exitum. Nam prius discenda est grammatica, rhetorica, geometria, musica, et astrologia. Atqui has scientias et artes discere nec mulieribus, nec rudibus concessum est. Quamobrem nulla mulier [Col. 0837D] praeter Themisten, nullus servus praeter Phaedonem, nemo barbarus praeter Anacharsim coluere philosophiam. Plato autem et Diogenes, qui operam ei dederunt, non servi, quemadmodum nonnulli opinantur, fuerunt, sed illis evenit servitus.

Contra vero omnes doctrinam coelestem, in christiana religione traditam, facile consequuntur; atque illius, quae sola sapientia est, servatis decretis ex hominibus improbis et injustis fiunt justi et boni (cap. 26). Uno enim, quod gratis datur, lavacro omnis aboletur malitia, positoque vetere homine, novus redditur.

Fatetur quidem Lactantius multa esse praecepta philosophorum; sed tam parvi, inquit, sunt momenti, [Col. 0838A] ut nullus idcirco illis obtemperet (cap. 27). Ibi autem Stoicos, qui sola virtute beatam vitam effici, et Epicurum, qui sapientem etiam in tormentis beatum praedicabant, plane refellit, tum quia non quaelibet tormenta, sed ea tantum, quae pro fide, justitia, et Deo tolerantur, beatum efficiant; tum etiam quia solus Deus dare potest debitum virtuti praemium, videlicet immortalitatem felicitatemque aeternam. Philosophi igitur, qui hanc appetunt, nec veram religionem tenent, virtutis vim, et mercedem prorsus ignorant.

Hac porro verae religionis, unius summi Dei, et cultus ei debiti ignoratione iidem philosophi in maximos lapsi sunt errores (cap. 28). Inde finxerunt naturam esse omnium matrem, aut fortunam esse deam. Hinc Empedocles queritur angustas esse nostrorum [Col. 0838B] sensuum semitas. Inde Anaxagoras somniavit omnia tenebris circumfusa, Democritus veritatem in puteo esse demersam, Academici nihil posse sciri. Sed Lactantius has omnes convellit falsas opiniones, atque eam potissimum, qua fortunam deam omnibus dominari garriebant, illiusque defensorem Tullium plane confutat (cap. 29). At christiani, inquit, probe noverunt nullam esse ejusmodi fortunam, sed spiritum pravum, hostem justitiae, omnium bonorum insidiatorem, qui ut hominem exerceat ad virtutem, non statim a Deo detrusus est ad poenam. Denique facta eorum, quae in hoc libro dixerat, repetitione, atque exposito superiorum ac subsequentis libri argumento, huic finem imponit.



ARTICULUS IV. Analysis libri quarti.
[Col. 0838C]

Miratur Lactantius, ac deplorat caecitatem hominum, qui relicto veri Dei cultu, fictitios plures alios, eorumque simulacra venerari coeperunt (cap. 1). Inde enimvero prodierunt injustitia, impietas, dissidia, fraudes, scelera, caligo et tenebrae. Septem tamen, sublata sapientia, de rebus naturalibus disputaverunt, qui per antonomasiam cognominati sunt sapientes. Sed parvus horum, ab aliis arrogantiae et inscientiae condemnatorum, numerus insipientiam caeterorum omnium redarguebat. Alii autem post eos philosophi frustra ubi quaesierunt sapientiam, ubi non erat (cap. 2). Pythagoras enim et Plato illius et veritatis indagandae causa accesserunt ad Aegyptios, Magos [Col. 0838D] et Persas, minime vero ad Judaeos, apud quos solos illa remanserat. Arbitratur autem Lactantius illos inde divina providentia aversos, ne scirent veritatem, quam Deus constituerat, appropinquante ultimo tempore, per Ducem magnum patefacere. Quod quidem in hoc libro demonstrandum aggreditur, postquam ostenderit sapientiam non posse a religione divelli.

Manifestum itaque prius id facit, quod jam in libro primo demonstraverat, sapientiam non inveniri in multorum deorum cultu, sed in vera religione, qua unus dumtaxat Deus colitur, nec idcirco a sapientia separari potest (cap. 3). Plurium siquidem deorum cultus et rationi et naturae adversatur, quia sicut unius hominis unus pater, et unus dominus, ita et unus [Col. 0839A] tantum Deus est. Quin etiam sicut matrimonium verum esse non potest, ubi una mulier multos viros habet, sic nec religio vera est quae multos deos veneratur. Sapientia igitur jubet ut unum tantum Deum amemus, sicut patrem, et religio ut eum timeamus, tamquam Deum (cap. 4). Neutra itaque potest a se invicem separari. Quamobrem philosophi, filiis abdicatis aut servis fugitivis similes, non accipient haereditatem coelestis regni, quia verum sapientiae et individuae comitis ejus religionis fontem Deum ignoraverunt. Neque respondeas hanc a Platone et Tullio agnitam. Non enim eum uni veroque Deo cultum reddiderunt, qui debetur omnium soli patri, domino, rectori, ac vitae et necis potestatem habenti.

Nobis autem hanc sapientiam et religionem patefecit [Col. 0839B] Deus verus, de quo et operibus ejus antequam auctor noster disputet, sacrorum prophetarum nostrorum, qui plura de illo praenuntiarunt, aetatem breviter explanandam esse censuit (cap. 5). Ex hac quippe narratione omnes facile intelligent primo illos graecis scriptoribus esse antiquiores: secundo vera esse, quae de Christo vaticinati sunt, quandoquidem haec quomodo praedixerant completa vidimus.

Quibus praemissis, narrat Deum, antequam mundi opus adoriretur, genuisse spiritum, patria virtute pollentem, quem filium suum et Deum appellavit (cap. 6). Ab omnibus autem sive profanis, sive sacris vatibus hanc generationem annuntiatam fuisse comprobat, ac nominatim Trismegisti, Sybillae et Salomonis testimonio. Tametsi vero nomen filii Dei, qui [Col. 0839C] sua potestate ac prudentia mundum condidit, soli ipsi et Patri suo sit cognitum, ille nihilominus Jesus vocatur ab hominibus (cap. 7). Varias autem reddit rationes cur neutiquam propria, sed potestatis et regni nuncupatione cognominetur Christus, non vero Chrestus, quemadmodum ignari quidam dictitabant.

Ad haec vero, ille luculenter ostendit non primam tantum aeternamque Christi generationem, sed secundam quoque, qua homo factus est, ab Hieremia semel et iterum renuntiari (cap. 8). Sed quia duplex illa generatio non minimas animis plerorumque hominum, ac quorumdam quoque christianorum obduxerat tenebras, priorem sic explicat: Filius Dei a suo Patre solo sine feminae permixtione genitus fuit. Quo autem modo genitus sit, etiamsi nemo scire, aut enarrare [Col. 0839D] homo queat, ex sacris tamen litteris discimus eum Dei esse sermonem et rationem. Is vero spiritus est, quem Deus Pater ex Deo Deum, non tacite, sicut angelos, sed de ore suo vocalem, non utero, sed mente concepit et generavit. Quamobrem jure merito sermo et verbum Dei dicitur, manetque in aeternum. Quod quidem Auctor noster clarius enucleare conatur facta cum angelorum creatione et hominum voce comparatione; ac prophetarum Davidis, Salomonis, et Johannis evangelistae verbis stabilit ac confirmat. Quia vero ille vox et sapientia Dei est, Graeci idcirco ipsum melius , quam Latini verbum sive sermonem appellavere. Addit Lactantius hunc Zenoni et Trismegisto non fuisse penitus incognitum (cap. 9).

[Col. 0840A] Suprema porro Dei dispositione oportuit eum, appropinquante saeculi termino, in terram, non in virtute angeli (ipsa Auctoris nostri verba sunt), aut potestate coelesti, sed in figura hominis et conditione mortali descendere, ut homines doceret justitiam, et templum, id est, Ecclesiam Deo constitueret (cap. 10). Ut omnes autem facilius agnoscant in hac sola Ecclesia, seu religione, sapientiam inveniri, demonstraturum se esse pollicetur ea suum sortitum esse effectum oracula, quibus sacri prophetae praenuntiaverunt fore ut Filius Dei nasceretur sicut homo, mirabilia faceret, cultum Dei per totam terram disseminaret, patibulo figeretur, et tertia die resurgeret.

Rem itaque a prima origine sic repetit. Majores nostri principes Hebraeorum, relictis propter sterilitatem [Col. 0840B] patriis sedibus, in Aegyptum migraverunt. Sed quia intolerabili servitutis jugo premebantur, inde, duce Moyse, post annos 430, educti, cum eo transierunt per divisos mirabiliter Rubri maris fluctus. Cum vastissimas dehinc solitudines peragrarint, miraculis ab eodem Moyse patratis minime commoti, profanos susceperunt Aegyptiorum ritus. Quamobrem gravissimas tam ingrati animi, tantorumque scelerum dederunt poenas, missique sunt sub legis Mosaicae jugum. Postea vero cum in quadam Syriae parte consedissent, haec terra Judaea, et ipsi Judaei appellati sunt. Ibi sub judicibus ac deinde regibus constituti, ob peccata, et susceptas pravas religiones vexati sunt bellis, et variis servitutis generibus, quarum ultima Babylone contigit. Exinde [Col. 0840C] tetrarchas habuerunt usque ad Herodem, et quintum decimum Tiberii imperatoris annum, quo Christum crucis affecerunt supplicio.

Itaque posteaquam Judaei ita ad impios deorum cultus descivissent, ac sibi a Deo missos, qui ad meliorem frugem hortabantur, sacros prophetas sprevissent occidissentque, tum Deus, quemadmodum Hieremias, Esdras, Helias, Malachias, David, Isaias praedixerant, Filium suum, opificem rerum, et suum consiliatorem misit, ut sanctam religionem transferret ad gentes (cap. 11). At is tamen Dei Filius, ut liberam iisdem Judaeis Deum sequendi faceret potestatem, ex eorum gente virginem elegit, ejusque se insinuavit utero, quemadmodum a Salomone, Isaia, Davide et Daniele longe antea praenuntiatum [Col. 0840D] fuerat (cap. 12). Jure igitur merito illos Auctor noster propterea coarguit, quod alium Messiam expectent Christum quippe verum esse Messiam, ex hac virgine natum, et verum hominem factum, aliis adhuc Danielis, Davidis, et Isaiae verbis plane convincit. Praeterea hunc prima generatione ab aeterno Patre sine matris, sicuti secunda sine patris officio a matre sua ortum esse verum Deum et hominem, non modo facta ejus comprobarunt, sed citata etiam a Lactantio Isaiae, Hieremiae, Davidis, Moysisque verba, imo etiam Apollinis Milesii, tametsi iste de illius divinitate obscurius loquatur (cap. 13).

Planum dehinc ille facit eosdem prophetas oraculis suis praemonstrasse fore ut Christus ex Davidis [Col. 0841A] familia nasceretur. Nam hoc significant Isaiae et Nathan verba, quae Judaei praepostere ad Salomonem detorquere moliti sunt. Nec minori evidentia docet sacerdotium ejusdem Christi in fundata ab illo Ecclesia praedictum fuisse divinis Davidis, et auctoris primi Regum libri, ac Zachariae oraculis; quae Judaei de Josue aut sacerdote Jesu, filio Josedech, explicare frustra conabantur (cap. 14).

Ad praecantata ab iisdem sacris vatibus miracula Christi inde delabitur, postquam demonstravit ab illis pariter praenuntiatam vocem in ejus baptismate auditam (cap. 15). Eo quippe lavacro ablutus, innumeris miraculis, quae ab Apolline portentificae virtutes appellantur, paralyticos, claudos, caecos, mutos, surdos, leprosos et quolibet morborum genere afflictos, [Col. 0841B] non manu aut medicamentis, sed solo verbo sanavit pluresque mortuos revocavit ad vitam. Ad haec vero, quinque millia hominum quinque panibus et duobus piscibus in deserto saturavit, sedavit tempestates, et super mare siccis ambulavit pedibus. Ostendit autem Lactantius haec antea annuntiata fuisse, aut prophetarum nostrorum vaticiniis, aut Sibyllarum carminibus, quorum auctoritatem elevare gentiles tum perperam moliebantur.

At plurimi his longe iniquiores objectabant hominem infami mortis supplicio interemptum, ab aliis hominibus sine insania coli non posse (cap. 16). Verum praeterquam quod nemo credidisset Christum esse Deum, aut divino honore dignum, si felicissimam in hoc mundo vitam vixisset; mortis certe illius [Col. 0841C] genus, magna et divina virtute susceptum, pluribus ante saeculis David et Salomon vaticinati fuerant. Judaei vero ira et invidia obcaecati, ideo cruci illum suffixerunt, quod nescirent duos fore ejus in hunc mundum adventus, quorum prior sicut David, Isaias, et Sibylla praedixerant, non sine dedecore et ignominia esse debuit.

Urgebant tamen Judaei Christum hominem fuisse impium; quippe qui abrogavit Moysis legem, suillae carnis interdictum ac circumcisionem (cap. 17). Sed nequidquam, ait Lactantius. Nam sicut Michaeas, Sibylla, et ipsemet Moyses, ita Isaias; idemque Moyses, et Jesus Nave Christi typus, praecinerant ferendam esse novam legem, qua vetus, ac circumcisio [Col. 0841D] tolleretur. Quid vero, quod illa circumcisio Judaica praenotabat annuntiatam a prophetis sanctam cordis et spiritus circumcisionem, quemadmodum suillae carnis interdictio demonstrabat a peccatis, et foedis actibus esse abstinendum?

Praeterea Christus Judae proditionem ac necem suam praedixerat, nec anticipato tempore, Pilatus illum falso accusatum tradidit Judaeis (cap. 18). Ab his autem, quemadmodum Isaias, Sibyllae et David praenuntiaverant, flagellis caesus, deformatus sputis, felle et aceto potatus, tamquam agnus obmutuit, et ductus ad victimam lignoque crucis suspensus, ultro mortem obiit Gaviana crudeliorem, et, quae nulla eloquentiae vi satis deplorari potest. Porro autem illam Christi mortem, et quae postea contigerunt ab [Col. 0842A] Esdra, Isaia, Davide, Hieremia, Moyse, Amos, et Sibylla scriptis prius tradita legimus (cap. 19).

Nec minus perspicue sacri prophetae nostri dudum antea enuntiaverunt Christum tertia post mortem die ad vitam revocandum. Ex his autem auctor noster citat Davidem, Oseam, ac Sibyllam (cap. 20). Tum ille narrat quomodo Christus redivivus in Galilaeam profectus sit, ubi non Judaeis, ne eos in poenitentiam adduceret, sed discipulis suis videndum se praebuit, eisque patefecit sacrae Scripturae arcana, quae huc usque a nemine poterant perspici. Sacra autem haec Scriptura Vetus Testamentum vocatur, a Novo minime distinctum. Illius quippe hoc adimpletio est, et in utroque idem testator Christus, qui morte sua Christianos, rejectis Judaeis, fecit, Hieremia [Col. 0842B] teste, aeterni regni haeredes.

Tandem ille quadragesimo post mortem die in coelum, uti antea scripserat Daniel, conscendit (cap. 21). Discipuli vero illius per totum mundum postea dispersi, magna peneque innumerabilia miracula fecerunt, posueruntque Ecclesiae fundamenta. Ex his Petrus et Paulus Romae praedicantes, a Nerone occisi sunt. Extat autem, ait Lactantius, ea Petri praedicatio, quae Judaicae gentis ruinam, Vespasiano imperante, futuram praenotavit.

Contra tamen christianae religionis hostes instabant fieri non posse, ut quid unquam de natura immortali decedat, Deoque indignum, ut qui homines docturus erat, fieret homo, infirmitatibus carnis nostrae et morti subjectus (cap. 22). Nonne enim Christus [Col. 0842C] homines majori et efficaciori auctoritate docuisset, si venisset ut Deus?

Nequaquam, ait Lactantius. Doctor enim et praeceptor debet tradita a se morum vitaeque praecepta non verbo tantum docere, sed implere etiam exemplo (cap. 23). Quod sane post mundum conditum solus Christus, utpote Deus et homo, exsecutus est. Terrenus namque doctor summam doctrinam et virtutem capere non potest, nisi ab aliis doceatur (cap. 24). Coelestis vero magister, nisi homo, non potest hominibus praeire exemplo, ac quid agendum sit praemonstrare. Debuit ergo Christus ex virgine nasci, et simul homo esse et Deus; ut inter Deum et homines mediator sive, ut aiunt Graeci, constitutus, Ecclesiam [Col. 0842D] conderet, doceret homines, eosque ad immortalitatem perduceret (cap. 25).

Cur autem cruci affixus mori voluerit, duplicem Lactantius profert rationem (cap. 26). Primo quia hoc necis illius genus a prophetis fuerat praenuntiatum. Secundo, sicut edita a Christo miracula, quae auctor noster singulatim enarrat, ita etiam aceti potus, spinea corona, et alia quae pertulit tormenta, magnum aliquid significabant. Denique tot tantisque cruciatibus, tamque crudeli morte, homines et patientiam docuit, et mortis contemptum.

At, inquiebant, cur supplicio crucis potius, quam alia honestiori morte vitam finire maluit? Respondet Lactantius, ut infirmis et humilibus opem ferret; ut praeberet omnibus exemplum; ut corpus ejus integrum, [Col. 0843A] et ad resurgendum habile servaretur; ut mors ejus omnibus innotesceret; ut ostenderet ex omni terrarum orbe congregandum sub alas suas populum, qui signum crucis erat suscepturus. Adjecit ille figuram mortis Christi fuisse agnum, qui a Judaeis ex Aegypto exeuntibus immolatus est.

Ostendit deinde miram esse potentiam signi crucis, quo quidem, ac Christi nomine daemones expelluntur, nec consulti possunt dare responsa (cap. 27). Neque dicendum id ab iis non metu, sed odio fieri. Christianos quippe, hoc crucis signo munitos, potius punire quam fugere deberent. Ad haec vero, si daemones, qui gentilium dii revera erant, christianis, crucis signum praeferentibus, nocere non possint, et ab iis vincantur, vera profecto et victrix est christiana [Col. 0843B] religio. At hosce daemones eosdem esse, ac ethnicorum deos, variis Lactantius probat argumentis, atque eo potissimum, quod illi necromantiae artibus evocati, de se, et de Deo respondebant quidem, sed non aliunde, quam ab inferis, ubi Christus biduo tantum fuit.

Trismegistus autem plura locutus est de illo, et Deo Patre ejus, quem agnoscere, et cui servire omnino tenemur (cap. 28). Atque inde religio, id est, a pietatis vinculo, quo religati sumus, non a religendo, uti opinabatur Cicero, nomen sortita est. At sicut religio veri Dei, sic superstitio, quae a voce superstes nomenclationem habet, falsorum deorum impius est cultus.

Post haec docet Lactantius Christum, Dei Filium, [Col. 0843C] unum et ejusdem cum summo Patre suo substantiae esse Deum (cap. 29). Ab illo siquidem tamquam a fonte rivus, et radius a sole procedit, nec potest ab eo separari. Quod quidem quibusdam exemplis explicatum, duplici confirmat Isaiae testimonio. Ex quibus concludit summum Patrem Deum cum Filio colendum.

Veram autem hanc doctrinam non solum infensissimi christianae religionis inimici gentiles atque Judaei impugnabant; sed haeretici quoque, uti praedictum fuerat, labefactare nitebantur (cap. 30). Quidam etenim ex his, qui lubrica fide, erroribusque suis fecerunt ecclesiasticae unitatis dissidium, augendis opibus et honori studebant, maximumque affectabant sacerdotium; vel credebant aut esse incongruum, [Col. 0843D] aut fieri neutiquam posse; ut Deus carne humana indueretur, vel falsorum tandem prophetarum vaticinatione decepti sunt. Singulos autem haeresum auctores, ut ab iis diligentius caveamus, nominibus suis Lactantius appellat, palamque facit quae vera sit catholica Ecclesia. Spondet denique se contra omnes haereticos peculiari in opere disputaturum, nobisque hujus et sequentis libri argumentum proponit.



ARTICULUS V. Analysis libri quinti.

In hujus libri prologo Lactantius declarat nullum sibi esse dubium, quin homines inepte religiosi, vix [Col. 0844A] lecto fortasse ejus aliorumque principio, illos statim projiciant et exsecrentur, (cap. 1). Ab his tamen humanitatis jure postulat, ut eos prius legant, quam condemnent. Sed fatetur se hoc ab illis non impetraturum, qui christianos, inaudita causa, quibuslibet suppliciis excarnificatos trucidabant. Sperat tamen se non omnem prorsus operam perditurum. Nutantes enimvero christianos confirmabit, aut saltem gaudebit se in veritatis luce versari. Neque etiam omnino desperandum fore ominatur, ut orationis dulcedo et suavitas mentes sanas ad ipsum audiendum alliciat. Ethnici siquidem sacris nostris scriptoribus ob rudem impolitumque loquendi modum non crediderunt. Sapientia itaque et christianae religionis veritas idoneis praeconibus cum indigeat, nec qui hactenus ad [Col. 0844B] eam tuendam, uti Minucius Felix, Tertullianus, et Cyprianus se contulere, ejus suffecerint defensioni, plures idcirco ausi sunt contra ignotam sibi veritatem scribere.

Duos autem ex illis eosque sibi notissimos ac coaevos memorat, quorum alter philosophi officium professus, disputationes suas corruptissimis moribus destruxit (cap. 2). Tribus vero in libris, quos contra religionem christianam evomuit, tam in propugnando deorum cultu, quam in nostra religione impugnanda, vanus apparuit, ineptus, et ridiculus. Alter autem e numero judicum, atque in primis faciendae persecutionis auctor, duos composuit libellos, graeco nomine inscriptos, quibus nisus est demonstrare sacram Scripturam sibi esse contrariam; Paulum et [Col. 0844C] Petrum aliosque Christi discipulos fuisse piscatores, rudes, indoctos, et fallaciarum disseminatores; Christum a Judaeis fugatum, ac collecta nongentorum hominum manu, furta fecisse et latrocinia; ab Apollonio vel paria vel majora, quam ab illo, edita miracula; ac tandem hunc Apollonium qui divinitatem sibi non arrogavit, Christo fuisse modestiorem (cap. 3). Sed his omnibus tam invicte quam breviter infirmatis funditusque eversis, nos auctor noster admonet se impiis sacrilegorum horumce Scriptorum divulgatis commentationibus stimulatum, manum his admovisse libris conscribendis, in quibus christianae religionis veritatem plenius et uberius, quam Tertullianus in Apologetico, ac Cyprianus in sua ad Demetrianum oratione, tuebitur et demonstrabit (cap. 4). [Col. 0844D] Suo autem si hortatu et exemplo praemonstratam viam docti homines inierint, non dubitat, quin brevi tempore pravae religiones evanescant, solaque supersit christiana religio.

Finita hac praefatione, venit ad propositam de justitia disputationem (cap. 5). Summa vero, inquit ille, virtus aut virtutis fons est haec justitia, quam poetae et philosophi frustra quaesitam finxerunt e terris migrasse in coelum. Saturno siquidem regnante, cultus veri Dei, pax summa, et temperantia ubique regnabant. At Jupiter postquam regnum eidem Saturno patri suo eripuit, terrore insolentissimae potestatis homines a Deo abduxit, ut ipsum adorarent (cap. 6). Tum vero sublatus est veri Dei cultus, et ignorantia, [Col. 0845A] caecitas, error, vitium, avaritia, idololatria, malaque omnia postea ita inundaverunt, ut nullum amplius exstiterit justitiae vestigium. Verum Deus indulgentissimus suum, ultimo appropinquante tempore, misit nuntium, qui hancce justitiam, quae ipsa Dei unici pia et religiosa cultora est, ad nos tandem reduxit (cap. 7).

Cur ergo, inquies, illam non omnibus pariter dedit? Quamvis Lactantius huic quaestioni jam fecisset satis, rursus tamen respondet Deum non exclusisse penitus mala, eaque permisisse, ut virtus suum, sine quo constare nequit, adversarium haberet, ac christianorum fides et constantia exerceretur. Falluntur ergo, qui putabant a mundo abesse justitiam. Ante eorum enim oculos erat, et ab omnibus facile suscipi potest, [Col. 0845B] si verum Deum colere et praecepta illius implere voluerint. Si rite enim observarentur, nulla plane forent bella, nullae dissensiones, insidiae, fraudes, rapinae, nulla stupra, adulteria, aliaque crimina; nullus esset extra generandi cupiditatem concubitus, ac per totum terrarum orbem mansuetudo, pietas, pax, innocentia, aequitas, temperantia, fides vigerent. Universa siquidem mala impius deorum cultus secum invexit (cap. 8).

Nulla igitur apud falsorum deorum cultores poterat esse justitia, quippe qui innocentes christianos, atque ut ipsi fatebantur, justorum imitatores, quibuscumque horrendis suppliciis vexando, et occidendo, belluas feritate superabant (cap. 9). Tantam autem crudelitatem, tantumque odium pepererat veritas, [Col. 0845C] christianorumque pietas, et sanctimonia, quibus solent malorum hominum scelera argui et condemnari. Tam pii enimvero erant christiani, quam impii gentiles, uti auctor noster longa scelerum et criminum, in quibus hi quotidie volutabantur, enumeratione, atque Senecae et Lucilii testimonio convincit. Quid vero, quod Aeneae exemplo ostendit tum etiam eos esse maxime impios, cum vellent pii omnibus videri (cap. 10).

Pro impietatis itaque merito gravioribus saepe vexabantur malis, quae illi fortunae perperam tribuebant. Offenso etenim vero Deo, poenas hi aliique, qui apud illos religiosi et natura boni videbantur, jure meritissimo solverunt. Jovem namque colebant, et Venerem, aliosque deos detestandis infames sceleribus. [Col. 0845D] Quae quidem omnia ut eorum cultores possent impune imitari, in theatris repraesentare non erubescebant.

Itaque ea fuit illorum impietas, et crudelitas, ut immanissimam, dictuque plane horrendam, quam Lactantius graphice depingit, in christianos commoverint persecutionem (cap. 11). Quin etiam sceleratissimi homines sacrilegas et a Domitio collectas leges condiderunt; ut scirent omnes quibus poenis christianos multari oporteret. Sed hos imitari debebant ethnici, si sapientes fuissent, si vero stulti, illos spernere et irridere, vel suam illis relinquere stultitiam (cap. 12). Quis enimvero, nisi stultissimus, [Col. 0846A] stulto invideat? At iidem ethnici cum in christianos tam crudeliter saeviunt, fatentur quidem illos non esse stultos, sed metuunt ne, invalescente in dies illorum justitia, ipsi cum diis suis narinosis deserantur. Et certe christianorum numerus nec tormentis, nec morte imminutus, semper crescebat (cap. 13). Quis autem non virorum tantum, sed mulierum etiam et puerorum invictam ubique gentium in immanissimis et horrendis suppliciis patientiam, auctumque semper eorum numerum considerando, confestim non intelligebat et illos minime stultos, et veram esse eorum religionem?

Nec sibi objici Lactantius patitur quosdam cessisse suppliciis. Data enimvero sibi facultate, et Ecclesiis pace, ad christianam professionem protinus rediere, [Col. 0846B] et acta peccati poenitentia, firmior facta est eorum fides. Nostri porro martyres illatam sibi immanissimis cruciatibus mortem cum facillime vitare possent, eam longe gloriosius, quam Mutius et Regulus, sponte sua oppetierunt. In iss itaque martyribus vera, quae ab Horatio et Seneca laudatur, virtus et sapientia, quemadmodum mera, ut canunt Sibyllae, in gentililibus, fictitios deos colentibus, impietas et stultitia fuit.

Cur vero christianos tametsi sapientes, ab ethnicis stulti dicerentur, hanc Lactantius reddit rationem, quia justitia quamdam prae se fert stultitiae speciem (cap. 14). Sed antequam id ille Carneadis Academici, ab Cicerone et Lucilio plurimum laudati, duplici pro justitia, et contra justitiam oratione ostendat, manifestum [Col. 0846C] nobis utique facit duas justitiae esse partes pietatem et aequitatem. Pietas autem est Dei cognitio et cultus. Aequitas vero seu aequabilitas, omnes homines aequos et pares facit. Atqui ethnici Deum verum neque cognoscunt neque venerantur. Apud ipsos quoque erant pauperes et divites, ac diversae omnino hominum conditiones, sicut et diversi honorum dignitatumque gradus. Nulla igitur apud illos fuit pietas et aequitas, ac proinde nulla justitia. Omnes vero christiani verum Deum colunt, ac quamvis corporum conditione diversi, spiritu nihilominus, et sincera animi demissione, seu humilitate, rerumque humanarum contemptu, opum atque utilitatum communicatione, pares erant et aequales (cap. 15). Tum deinde orationis a Carneade contra justitiam, quam philosophi [Col. 0846D] nec invenire nec defendere potuerunt, habitae hanc summam exhibet (cap. 16). In ea Carneades justitiam in civilem et naturalem divisit. Utramque vero subvertere eo conatus est, quod civilis sit quidem sapientia, sed justitia non sit, naturalis autem sit justitia, sed non sapientia. Plurima enim, inquiebat ille, quae sapienter acta videbantur, injusta plane crant, uti patet exemplo hominis, qui vel venalis domus celat vitia, vel ut vitae suae consulat, tabulam alteri secum naufragium facienti, vel equum alteri secum in communi certamine ab hostibus vulnerato cripit. Verum tota haec Carneadis oratio, cui doctiores ethnici respondere non poterant, ab auctore nostro firmis rationibus, dataque vera [Col. 0847A] sapientiae et stultitiae definitione confutatur, penitusque destruitur (cap. 17).

Altera Carneades pro justitia oratione probare nititur ideo eam ab hominibus coli, et comparari, quia honor est debita virtuti merces (cap. 18). Sed hanc quoque orationem refellit Lactantius, quia Academicus ille homo sibi absurde contradixit, nec compertum habuit quod sit virtutis praemium. Ab solo siquidem illud dari potest Deo vero, qui voluit virtutem sub stultitiae specie esse celatam. Nec minus clare auctor noster ostendit ab ethnicis dementibus christianos in stultorum numero propterea censeri, quod torqueri et interfici mallent, quam tribus digitis thura falsis diis incendere.

Inexpiabilis autem facinoris reos esse probat, qui [Col. 0847B] hujuscemodi diis, sive potius daemonibus, quorum nec originem nec nomen noverant, impie servientes, Deum verum ab aliis coli non patiuntur (cap. 19). Prius siquidem quam christianis vim inferrent, probare utique debebant, qui qualesve sint eorum dii, quo cultu honorandi, et utrum illorum providentia mundus regatur. Religio enim cogi, inquit, non potest: non vi et armis, non scelere et saevitia, non cruciatibus et caede, sed invictis rationum momentis, patientia et spontanea morte defendi persuaderique debet. Voluntaria autem idcirco est, quia Deus nec amat nisi amantem, nec audit, nisi ex animo precantem. Atqui ethnicorum religio tota est in ritibus externis, quibus falsos deos, christianorum vero tota in animo, quo verum Deum adorant ac precantur.

[Col. 0847C] Qui ergo deos non colit nullam illis facit injuriam, aut si quam faciat, haec ab ipsismet diis, non vero ab aliis propulsanda erat (cap. 20). Neque etiam christianos ad sacrificia illis facienda cogere ulli licebat. Exsecratio namque est, non sacrificium, quod ab invito extorquetur: nec illud aut volentibus diis, aut christianis nolentibus prodesse poterat.

At objiciebant ethnici puniendos esse, qui religionem evertunt. Sed christiani, reponit Lactantius, eam minus destruebant, quam Aegyptii, qui bestias et dictu pudenda venerabantur; quam alii ethnici, qui deos suos in templis adorabant, et deridebant in theatris: quam philosophi, qui docebant aut nullos esse deos, aut omnia sua sponte vel fortuitu fieri: [Col. 0847D] quam alii tandem, qui venditabant deos de terrenis rebus nullam habere curam, nec unquam ira aut gratia commoveri, nec ab ullo homine timendos. Verum insani revera gentiles, et furore a daemonibus inspirato excaecati christianos, fictis diis sacrificare recusantes, quibuslibet atrocissimis suppliciis enecabant (cap. 21).

Verum hi ab iisdem christianis sciscitabantur cur illorum Deus patiatur suos cultores non solum cruciari, sed pauperes esse, miseros et inhonoratos (cap. 22). Sed huic quaestioni facile respondet Lactantius. Proposita etenim patientiae, quam virtutem maximam esse negare nemo potest, definitione, evidentissime ostendit haec a Deo permitti; quia non ad [Col. 0848A] fragilia corporis, sed ad perpetua animi bona respiciendum est. Deinde Deus sinit christianos his adversis tentari, ne rebus prosperis corrumpantur, ut illorum probet fidem ac devotionem, ut eorum numerus augeatur, et plurimi relicto tandem deorum cultu, illorum sequantur exemplum. Neque tamen tyranni, qui in illos tanta inhumanitate saeviebant, id ferent impune, sed in extremo judicio punientur. Recte ergo hinc concludit dandam ab omnibus hominibus justitiae, patientiae, aliisque virtutibus operam; ut finito hujus vitae decursu, aeternam mercedem accipiant.



ARTICULUS VI. Analysis libri sexti.

Docet in hoc libro Lactantius quo ritu, quove sacrificio [Col. 0848B] Deum coli oporteat, ac quis sit verus in quo summa rerum consistit, Dei cultus (cap. 1). Nullus autem, inquit, alius hic est, nisi innocentia, quam solam Deus ab homine desiderat. Tota itaque via ethnicos errasse demonstrat, qui deos suos hostiis, sacrificiis, libationibus, aliisque externis ritibus, tamquam iis indigerent, colendos censebant (cap. 2). Verus etenim Dei cultus est, quo mens colentis se ipsam illi immaculatam hostiam sistit. Quomodo autem id praestandum sit, deinceps a se auctor noster dicit esse patefaciendum, ut ad justitiam, qua, teste Cicerone, nihil melius, homines erudiantur. Primo autem docet duas esse humanae vitae vias, quarum una virtutis est, et ducit ad coelum; altera vitiorum, et ad inferos deprimit (cap. 3). Nobis autem enucleate [Col. 0848C] explicat quam incogniti philosophis, poetisque fuerint utriusque viae exitus, quantumque illi in utraque explicanda a christianis dissideant. Dehinc ostendit tam planam, facilem et jucundam esse vitiorum viam, quam virtutum iter difficile, spinosum et asperum; sed finem illius sempiternam esse poenam, et hujus beatam immortalitatem (cap. 4). Nam haec aeterna felicitas maximis tantum laboribus, in hac vita constanter toleratis, conceditur. Quapropter Deus voluit communem hominibus esse adversarium, qui eis omni dolo et arte insidietur, coneturque illos ad peccatum allicere atque avocare a recta virtutum semita.

Ad singulas autem virtutes exponendas priusquam ille veniat, rejicit ac refellit datas a poeta Lucilio virtutis [Col. 0848D] descriptiones, ex quibus Cicero vivendi officia, suis in libris explicata, traxerat (cap. 5 et 6). Planum dehinc facit virtutem praecise positam non esse, uti putabant, in boni et mali scientia, vel in augenda re familiari, vel opibus quaerendis, vel pretio divitiis persolvendo; aut bonorum malorumve defensione, aut commodis patriae parandis. Lucilium porro aliosque in tradendis virtutis definitionibus ideo deceptos esse colligit; quia cum nemo, nisi a Deo cruditus, quae vera sit virtus, scire queat, hi umbram tantum et imagines ejus consectati sunt (cap. 7). Huc accedit, quod falsa virtutis et sapientiae specie delusi, non animadverterunt varios vitiorum et inferni tramites, quibus diabolus homines pro sua cujusque [Col. 0849A] animi propensione ad perniciem inducit ac pertrahit. Neque etiam magis compertum ipsis fuit unicam esse virtutis et veritatis semitam, cultum videlicet veri Dei, quo solo in salutis portum penetrare possumus.

Tum docet Lactantius suscipiendam esse Dei legem, mirum in modum a Cicerone laudatam, sed cujus ille nunquam agnovit praecepta (cap. 8). Illorum primum, caputque est Deum nosse, colere, eique obtemperare soli. Quamobrem illius ignoratio summum est malum. Jus vero civile, aliasque peculiares gentium leges utilitas invenit (cap. 9). Qui eas igitur divinae legis ignarus sequitur, is justus fieri non potest. Quorum etiam, uti Cimonis, quaecumque virtutes, naturali ingenio, et sine cognitione veri Dei comparatae [Col. 0849B] videntur, horum supervacua sunt et inania bona opera, ac similia humano corpori capite carenti. Vera itaque pietate caret quisquis Deum non agnovit, omnesque ejus, quae bonae apparent, actiones in mortifera et tenebrarum via inveniuntur. Qui autem Deum agnoscit, et vivit injuste, hic tamquam animal quoddam vitiosum, ac debile est, sed potest sanari. Ut perfecte autem sanus homo juste vivat, huic cognitio Dei, sicut corpori caput, et virtutes, ut eidem corpori membra plane necessaria sunt. Primum ergo justitiae officium, in quo salus hominis et summa rerum versatur, est verum Deum agnoscere, et illum debito cultu prosequi, semper ei parere, devotissime servire, et in illo promerendo omnem collocare operam.

[Col. 0849C] Sicut autem primum justitiae officium est conjungi cum Deo, et hoc vocatur religio: ita secundum est cum homine consociari, et illud appellatur misericordia vel humanitas (cap. 20). Propria vero justorum haec virtus continet vitae communis societatem. Deus enim homines ideo inermes creavit, instruxitque sapientia, ut sese invicem diligant, ac mutuis officiis tueantur. Quocirca tollendae sunt, uti Deus jubet, inimicitiae, et aliis semper benefaciendum. Plautum itaque et Ciceronem recte Lactantius castigat, qui opem negabant egentibus ferendam, et alios refellit misericordiae osores, qui nolebant hominem alteri etiam mox perituro succurrere (cap. 11). Cicero tamen postmodum poenitentia quasi actus, confessus est idoneis hominibus indigentibus [Col. 0849D] de re familiari aliquid impertiendum. Sed hunc confutat Lactantius, quia idoneorum nomine homines intelligit, qui possint gratiam referre. Fatetur quidem melius esse largiri tribulibus suis, sed contendit verum misericordiae et largitionis officium esse egentes et inutiles alere, aliisque in necessitate opitulari, sed sine ulla spe aut humanae gloriae aucupandae, aut foenoris ullius recipiendi. Bene enimvero alteri facientes, mercedem a solo Deo exspectare debent.

Dehinc auctor noster contra eumdem Ciceronem disputat de hospitalitate, de redemptione captivorum, de pupillorum, viduarum et aliorum auxilio destitutorum defensione, de cura aegrorum ac de peregrinorum [Col. 0850A] et pauperum sepultura: quod quidem ultimum misericordiae officium ab ethnicis praetermissum fuerat (cap. 12).

Tum variis ille rationibus ethnicos redarguit, qui objiciebant his pietatis et misericordiae officiis una die exhauriri unius hominis patrimonium. Variis siquidem rationibus evincit non timendam hujusmodi paupertatem, atque ea saltem, quae superfluunt, eroganda.

Magnam autem docet esse mercedem misericordiae, ob quam Deus homini pollicetur, si tamen non peccandi deinceps propositum adsit, omnia se peccata remissurum (cap. 13). Neque ulli fas est animum praetexere nullius peccati conscium. Nam praeterquam quod is inde majorem justitiae operam [Col. 0850B] impendere deberet, nullus profecto est ab omni prorsus cujuslibet peccati labe vacuus et purus. In sola porro justitia, qua qui eget, pauper est, collocandae divitiae. Et vero si ethnici in fabricandis exornandisque deorum simulacris opes consumunt, quanto aequius est illas hominibus egenis, qui viva ac spirantia sunt Dei simulacra, liberaliter impertiri.

Post haec Lactantius insectatur impugnatque Stoicos, qui misericordiam, omnesque alios animi affectus ab homine tollendos esse opinabantur (cap. 13 et 14). Perspicue autem ostendit singulos mutis animalibus singulis, et universos homini a natura insitos esse, hancque Stoicorum opinionem recidere in errorem Peripateticorum qui vitia, quoniam, uti inquiebant, tolli non possunt, medietate temperanda esse [Col. 0850C] somniaverant (cap. 15 et 16). Nam contendit ille nec immerito fugienda vitia etiam mediocria. Ad haec vero, in maximis quemadmodum in minimis affectibus potest esse vitium et virtus. Praeterea nec morbus, nec vitium est ira, libidine et cupiditate moveri, sed esse iracundum, libidinosum et cupidum. (cap. 17.) Quin etiam metus aliquando summa fortitudo est. Nonne enim Dei timor invictos in horrendis crudelissimisque cruciatibus ac ipsa morte facit. Non evellendus ergo timor, ut stoici, neque moderandus, sicut Peripatetici arbitrabantur, sed in veram viam dirigendus. Similiter cupiditas vitium non est, si non terrena, sed coelestia concupiscamus. Stoicos itaque rursus refellit, qui haec non cupiditate, sed voluntate fieri, et homines, ad immobilem mentis stuporem [Col. 0850D] sive deduci posse garriebant. Nam vis et ratio animi est in motu, ac sicut cogitatio est mentis agitatio, ac vita actuosa, ita mors est quieta. Sed illorum error inde ortus erat, quod ignoraverint praescriptos virtutis limites. Non virtus quippe est mortem more philosophorum quorumdam contemnere, sed eam constanter sustinere, cum aliqui ad Deum relinquendum, aut veram fidem prodendam, adigere nos volunt. Ciceronis autem ac Senecae testimonio id Lactantius asserit et corroborat.

Redit inde ad explicanda alia Dei praecepta, quibus prohibetur, ne quis fragilem boni operis gloriam captet, vel mentiatur, vel accipiat creditae pecuniae usuram, aut aliquod a paupere munus, aut maledicenti [Col. 0851A] nisi benedicendo respondeat; aut culpa sua alium hominem faciat sibi inimicum, aut injuriam ulli faciat, aut illatam ferat impatienter (cap. 18). Ibi autem Cicero recte corripitur, qui decernit poenas ab eo, qui nos lacessivit, posse merito jure reposci. Qui enim poenas a laedente repetit, jam victus est. Ad haec vero Deus prohibet, ne sol super iram nostram occidat. Nec immerito Cicero Caesarem in hoc potissimum laudat, quod nihil nisi injuriarum soleret oblivisci.

In Peripateticos ibi auctor noster adhuc recidit, eosque propterea inscitiae condemnat, quia docebant iram esse virtutis fomitem, qua fortius adversus hostes dimicetur (cap. 19). Ira enimvero, cupiditas, et libido, unde fictae a poetis tres furiae, hominem in omnia peccata praecipitem agunt; nisi earum limites [Col. 0851B] a Deo constituti recte serventur. At sicuti gentiles eos praetergressi sunt, sic qui intra illos se continet is patiens est, fortis et justus.

Gradum inde facit ad quinque corporeorum sensuum voluptates, quae coerceri debent, aut quemadmodum animi affectus, ad rectam rationem revocari (cap. 20). In belluis autem unam tantummodo, quae ad generandum pertinet, esse arbitratur; infinitas vero in homine sed virtute comprimendas. Una ex iis est oculorum, quam nonnulli philosophi jure merito proscribunt, nisi publica probarent spectacula, iisque delectarentur. Ludos vero circenses, ac nominatim spectacula gladiatorum vetita esse docet generali Dei lege, qua quodlibet homicidium facere, aut videre, aut filios recenter natos exponere omnibus [Col. 0851C] omnino interdicitur. Nec minori severitate improbat comoedias, tragoedias, venationes Saturno dicatas, scenicos ludos Libero, memoratos circenses Neptuno consecratos, caeterasque ejuscemodi ludorum celebrationes.

Neque etiam minus, inquit, vitiosa est aurium voluptas, quae ex suavitate vocis, sermonis et cantus maxime in scena et theatro percipitur (cap. 21). Eam sane ob causam voluit Deus divinas scripturas simplici sermone conscribi. Si cui autem homini voluptati sint cantus et carmina, huic, ait Lactantius laudes Dei canere et audire debet esse jucundum.

Gustatus autem et odoratus oblectamenta similiter cavenda sunt (cap. 22). Turpe siquidem bono sapientique viro est, si ventri et gulae serviat, aut floribus [Col. 0851D] incedat coronatus. Voluptatum praeterea illecebrae arma diabolo subministrant, quibus titillat animas, earumque virtutem expugnare conatur.

Fatetur quidem Lactantius voluptatem tactus esse totius corporis sensum: sed de sola libidine disserit (cap. 23). Quamvis autem haec in hominibus longe major et ardentior, quam in caeteris animantibus sit; eam tamen diabolus variis modis, ac maxime lupanaribus, palam et impune constitutis, acuit et inflammat. Contra ejus itaque impetus maxima virtute armari debemus. At si quis ejus affectus fraenare non possit, illam intra legitimi thori contineat praescriptum. Nulli enim viro plures mulieres, neque ulli mulieri [Col. 0852A] plures viros ullo plane modo simul habere licet. Ab utroque autem conjuge servanda est conjugii fides, ac nefas omnibus legitima illius voluptate uti, nisi suscipiendae sobolis causa. Vitandum itaque non tantum omne adulterium, sed prava cogitatio, ita ut nullus alienam mulierem videndo, illam animo concupiscat. Neque objiciendum difficile esse fraenos injicere voluptati. Plurimi etenim, ait auctor noster, beatam et incorruptam corporis integritatem retinuerunt. At hoc continentiae genus, quod Deus non praecipit, sed dumtaxat consulit, est virtutis tamquam consummatio, qua homo ipsi Deo fit similis.

Si quis porro libidine, cupiditate, aut alio quovis modo peccaverit, non desperanda peccati venia, quam Deus sincere vereque poenitenti concedit. Nec est sane quod quis sibi de peccato occulto blandiatur. [Col. 0852B] Nam nihil, uti ibi Lactantius variis Senecae Ciceronisque verbis confirmat, est Deo absconditum. Omni itaque peccati labe expurganda est conscientia, illique soli aperienda, qui eam sanare potest (cap. 24 et 25).

Quisquis autem virtute omni praeditus, Dei praeceptis paret et obedit, hic verus illius cultor est, ac vere illi sacrificat. Non enim Deus verbenas, fibras, cespitem, ebur, aut ullum texturae ac picturae opus, non immolationes, et sanguinem pecudum, non magnifica templa exigit, sed puram mentem, castam innocentemque vitam, laudes, hymnos et gratiarum actiones, quae, uti Trismegistus memorat, vera dona sunt, et sacrificia, quae Deus ab homine, ad justitiam, sicut ait Tullius, nato postulat. Hac porro justitia [Col. 0852C] et virtute constat verus Dei cultus, veraque religio. Caeterum ab omnibus misericordia Dei imploranda est, petenda venia peccatorum, et ipse Deus in corde nostro consecrandus.



ARTICULUS VII. Analysis libri septimi.

Hujus libri initio Lactantius palam declarat instituendam a se disputationem de divino perpetuae felicitatis praemio, quod variis sacrarum Scripturarum testimoniis, et argumentis probabilibus se demonstraturum esse confidit (cap. 1). Sed antea probandum esse putavit quam ob causam factus sit mundus, ac refellendam opinionem Platonis, qui eum semper mansurum, et Aristotelis, qui semper fuisse, ac semper [Col. 0852D] futurum praedicavit. Veriorem quidem esse existimat sententiam Epicuri, qui auctore Democrito, mundum et ortum esse, et periturum asseverat. Sed nec ille, nec alii, inquit, philosophi veritatem leviter odorati, rationem reddere potuerunt cur mundus resolvetur. Quin etiam hi vitiis et cupiditatibus irretiti, ea numquam vera esse intellexerunt, quae a christianis traduntur.

Tot vero tantorumque errorum praecipua procul dubio origo fonsque fuit, quod propriis ingenii viribus ea comprehendere voluerint, quae ab homine, nisi a Deo edoctus fuerit, non possunt intelligi (cap. 2). Stoicos vero nominatim corripit, qui modo naturam [Col. 0853A] dividebant in duas partes, efficientem et effectam, quarum una non possit esse sine altera: modo asserebant Deum esse mentem mundi, et mundum Dei corpus (cap. 3). Plato quidem eis praeiverat, qui docuit mundum a Deo factum, et ejus providentia gubernari: sed is non explicat cur et cujus gratia factus sit. Stoici vero praedicabant illum esse conditum hominum causa. Verum Epicurus hanc opinionem rejecit, asseruitque illum ortum sponte sua, ac fortuito atomorum concursu. Sed se nescire fatebatur quam factus sit ob causam. Omnes itaque errores illos auctor noster impugnat et destruit (cap. 4). Variis autem rationibus demonstrat mundum creatum a Deo fuisse, non quidem propter illum ipsum, neque propter se, qui eum creavit, et sine illo esse potest, [Col. 0853B] sed animantium causa, et animantes propter hominem. Cur ergo, inquiebant philosophi et cum eis Cicero, creata est pestiferarum bestiarum et natricum tanta multitudo? Respondet Lactantius homini sapientia praedito bona et mala esse proposita, ut haec vitaret, et illis uteretur. Quam quidem responsionem postquam Asclepiadis testimonio corroboravit, docet utique propter ipsummet Deum creatum fuisse hominem, ut opera ejus intelligat, miretur, praedicet et illum tamquam verum patrem suum colat ac veneretur (cap. 5). Atque hinc facile satisfacit Epicuro perperam roganti quae ex hominis creatione Deo utilitas.

Urgebat vero impius ille philosophus hominem, si haec vera sint, non debuisse mortalem, et tot morbis [Col. 0853C] obnoxium creari. At priusquam Lactantius tam frivolae argumentationi, jam in superioribus libris eversae respondeat, rursus mundi creationem breviter exponit, aitque hominem post caeteras omnes creaturas mortalem conditum; ut infinita vis, sive multitudo gigneretur animarum, et ipse homo laborum malorumque tolerantia summum immortalitatis bonum, non naturae, sed virtuti tribuendum consequatur. Mortalis itaque primum nascitur, et postea fit immortalis, et immortali felicitate donabitur, si tamen justitiam, veri Dei cultu contentam, et coelesti lavacro acceptam, spretis terrestribus bonis, ac sanctis operibus sartam tectam et integram servaverit.

Errant igitur, qui plures deos colunt, garriuntque mundum nulla ratione, sed voluptatis nostrae causa [Col. 0853D] factum, nulla Dei providentia administrari, et animam hominis cum corpore interituram (cap. 6).

Quamvis autem coelestis hujus doctrinae summam non intellexerint philosophi gentiles; nulla tamen eorum fuit secta, quae veri aliquid non viderit; sed quod ejus fautores vitio suo, et studio contradicendi corrupisse convincuntur (cap. 7). Plato enimvero recte mundum a Deo, alii pessime sponte sua vel ex atomis factum dixerunt. Recte stoici illum hominis causa creatum praedicabant; Democritus pessime homines nulla ratione, nulloque auctore, instar vermiculorum ex terra effossos putavit. Recte Aristoteles asseruit hominem ad virtutem, pessime Aristarchus ad voluptatem capessendam natum. Recte Zenon docuit [Col. 0854A] esse inferos, pessime Epicurus id tanquam poetarum figmentum repudiavit.

Ad probandam dehinc animae humanae immortalitatem Lactantius accedit. Eam autem Plato inde demonstrat, quia illa per se ipsam sentit, et semper movetur (cap. 8). Ne vero eamdem immortalitatem mutis animalibus daret, huic perpetuo, quem homo per se habet, motui optime adjecit sapientiam. In eadem sententia fuerunt et Pythagoras, et Pherecydes, quam frustra Dicaearchus, Democritus, Epicurus, atque etiam Cicero dubiam et incertam facere conati sunt.

Nec objiciendum est animam post corporis mortem non videri amplius. Nam vox, ventus, odor, et ipsemet Deus, etsi sub oculos nostros non cadant, mentis [Col. 0854B] tamen nostrae acie, atque ex eorum effectibus cernuntur. Quapropter nemo urgere debebat intellectu esse difficile quomodo anima sine corporeis organis sensum retinere possit. Non enim facilius intelligitur quomodo Deus vigeat sine corpore. Quid vero quod ethnici credere utique cogebantur deos suos exsistere, tametsi eos corporis expertes esse praedicarent (cap. 9).

Aliis vero argumentis Lactantius immortalitatem animae demonstrat. Ac primo quidem quia nullum est aliud praeter hominem animal, quod teneat Dei notitiam, cultum et religionem. Secundo, quia homo igne, qui coeleste atque lucis et vitae elementum est, solus ex animalibus utitur. Tertio, quia virtus, inquit, soli homini data, magno argumento est immortales esse [Col. 0854C] animas. Ea enim virtute homo dulces et jucundas hujus vitae voluptates contemnit, immo adversus illas usque ad mortem pugnat. At hujus pugnae et victoriae debetur, et a Deo dabitur aliquod praemium, quod aliud esse nequit, nisi beata post hanc vitam immortalitas.

Quarto, vitia, et quae ex eis percipitur voluptas, finem accipiunt, virtus vero perpetua esse debet (cap. 10). Ergo ejus merces, et humanus animus, qui illam solus inter animantes cupit, debet, uti ait Cicero, esse immortalis. Quinto, qui virtutem et justitiam sequuntur, quia in hac corporali vita plerumque miseri sunt, debent in altera, sicut ipse Deus, qui aeterna bona tribuit, esse in aeternum beati. Sexto, sicut corporis opera caduca et mortalia sunt; ita [Col. 0854D] animi aeterna esse debent, quemadmodum ingeniorum ac praeclare actorum monimenta sempiterna esse nemo non videt (cap. 11). Septimo, corpus nihil penitus, nisi temporale aliquid, anima vero multa nec corporea, nec fragilia, sed aeterna desiderat. At non frustra illi insitum est hoc desiderium. Ergo aeterna esse debet. Denique visui ac tactui corpus subjacet, anima autem non potest aut tangi aut videri. Ergo sicut illud mortale, ita haec immortalis est.

Posthaec Lactantius opposita Lucretii argumenta infirmat, planeque diluit (cap. 12). Objiciebat enim ille: Anima cum corpore nascitur: ergo cum illo in tereat necesse est. Fatetur quidem Lactantius nasci corpus, utpote solidum, terrenaque concretione formatum: [Col. 0855A] sed contendit animam, quae tenuissima est, nec ullum sub corporis sensum cadit, a coelesti subtilitate, ut alibi ipse Lucretius cecinit, deduci, sive a Deo creari. Falsum vero est corpus interire simul atque discedit anima. Per multos etenim dies postea integrum manet, ac certis quibusdam aromatibus conditum, durat perquam diutissime.

Instabat Lucretius: Sensus in pueris crescit, viget in juvenibus, in senibus minuitur. Ergo sensus, sive anima mortalis est. Respondet Lactantius aliud esse mentem, qua vivimus; et aliud animam, qua cogitamus. At mens, inquit, sive intelligentia in homine pro aetate augetur et minuitur. Anima vero in eodem semper permanet statu. Praeterea si memoria scientiaque aliquid accipiant incrementi aut detrimenti, [Col. 0855B] vel si plane deficiant, non animi, sed corporis est vitium.

Urgebat idem Epicureus animam dolori et fuctui, atque idcirco fragilitati et morti esse obnoxiam. Quin immo, ait auctor noster, anima moerorem repellit sapientia et virtute, quae immortalitatis est fabricatrix.

Eadem facilitate illud diluit, a Lucretio additum, animam morbo et oblivione cum corpore suo affici. Virtus enim propterea, inquit, adhibenda est, ne mens, non autem anima ullo frangatur corporis dolore, et oblivionem sui patiatur.

Nec hilum quidem proficiebat Lucretius rursum objiciendo animam esse corporis partem, quae ab illo separata non magis sentit, quam oculus a corpore [Col. 0855C] avulsus. Negat siquidem Lactantius, ac pernegat animam esse corporis partem; sicuti omnes recte inficiantur id, quod in vase aut domo continetur, illius esse partes.

Caeteris autem omnibus imbecillius futiliusque illud esse censet, quod rursum opponit Epicureus ille poeta animam paulatim ex morientibus corporis partibus emigrare. Nam anima in his, qui uno momento interficiuntur, e corpore statim erumpit. Ex frigescentibus vero aliorum, diuturno morbo laborantium, membris si paulatim se explicare videatur, illud non animae, sed corporis defectu accidit.

Ridet porro Lactantius Lucretium qui demum urget ridiculum animae sese dissolvi conquerentis commentum. Quis enim animae ullius etiam Epicurei morientis [Col. 0855D] audivit aliquando ejuscemodi querimoniam? Quae etiam potest esse hominis mortui querela? Denique morientes plurimi se exire potius et proficisci, quam mori, voce aut gestu significant.

Poterat quidem auctor noster Epicureis opponere Pythagoreorum de animae transmigratione opinionem. Sed eam praetermittit, utpote quae absurda, nec commemoratione, aut confutatione digna sit. Veram autem de animae immortalitate sententiam stabilit et confirmat non solum Trismegisti, Apollinis Milesii et Sibyllarum testimoniis, sed quia etiam nullus eam negare auderet coram mago quodam homine, qui novit animas suis carminibus evocare. Neminem vero censet esse magis insulsum et fatuum, quam Aristoxenum, [Col. 0856A] qui cum nullam esse animam diceret, se vivere, et mentem, qua id cogitaverat, se habere non intellexit (cap. 13).

Quando autem et quomodo post corporis mortem homines impii poena aeterna mulctandi, et justi beata immortalique mercede remunerandi sint, ut explicet Lactantius, haud dubitanter asseverat appropinquare judicii tempus, ac mundum, quem quidam philosophi a multis saeculorum millibus extitisse somniaverant, expletis ab ejus ortu annis sex millibus consumendum: sed hanc ille opinionem rationibus ex quadam tantummodo convenientia petitis stabilire nititur (cap. 14).

Plura tamen signa, inquit, hanc extremam mundi cladem praecurrent (cap. 15). Ubique enim quaelibet [Col. 0856B] calamitates, miseriae, impietas, et omnium vitiorum illuvies terram obruent. Aegyptus sanguine tamquam flumine operietur. Romanum imperium, cujus varias aetates Seneca descripsit, subvertetur, quemadmodum a Prophetis, ac Sibylla et Hystaspe praedictum est (cap. 16). Post bella siquidem civilia decem reges illud inter se partientur, donec ex extremis septemtrionis finibus oriatur rex potentissimus, qui tres ex his decem regibus delebit, ac princeps omnium constituetur. Quae autem quantaque, eo regnante, mala et prodigia futura sint, auctor noster enucleate recenset.

Addit ille mittendum a Deo prophetam magnum, qui editis pluribus miraculis, multos ad Dei cultum convertet (cap. 17). Sed hic propheta ab alio rege, ex [Col. 0856C] Syria oriundo, occidetur, ac sine sepultura relictus, post diem tertium reviviscet, rapieturque in coelum. Impius autem ille rex, et mendaciorum propheta, se ipsum constituet ac vocabit deum, atque ut adoretur, signa faciet et prodigia. Templum vero Dei diruere conabitur, jubebit sectatores suos non secus ac pecudes signari, immanissima crudelitate vastabit orbem terrae, et montem, in quem veri Dei cultores confugient, obsidebit. Sed Deus eorum precibus exoratus, mittet ex coelo regem magnum, qui illos liberabit, impiosque omnes disperdet. Quae quidem omnia Hystaspis testimonio, et prolatis a se tam Hermetis, quam Sibyllarum verbis praenuntiata esse arbitratur (cap. 18).

Porro autem rex ille magnus, postquam ceciderit [Col. 0856D] gladius, de coelo noctu descendet, ipso paschatis pervigilio, ac comitantibus Angelis, qui tradent in manus justorum impios montem obsidentes (cap. 19). His vero deletis, et monte exciso, solus fugiet impius Antichristus, qui quarto postea praelio debellatus, scelerum suorum cum principibus et tyrannis luet poenas. Demum exstincta malitia, requiescet orbis, atque simulacra deorum, et omnis idololatria penitus exstinguetur.

Postea resurgent mortui, et a magno rege, Dei filio cultores veri Dei judicabuntur, ac singuli pro meritis aut mercedem accipient aut poenam (cap. 20). Ibi autem Lactantius explicat quomodo et quo igne animae improborum homnium, tametsi immortales ac spirituales, [Col. 0857A] revera cruciabuntur. Quin etiam addit justos etiam igne examinandos (cap. 21).

Neque haec, inquit, mera sunt, ut quidam putant, poetarum, caeteris scriptoribus antiquiorum figmenta. Nam hi veram de hominum resurrectione doctrinam, assiduis prophetarum nostrorum concionibus praedicatam, non satis intelligentes, aut immutarunt, aut corruperunt. Maronis autem testimonio id confirmat, atque insuper ostendit certissimum illud documentum a nemine posse ideo labefactari aut infirmari, quia post tot saecula nullus ab inferis vivus remeavit (cap. 22).

Falsos itaque illos esse pronuntiat, qui docuerunt animas aut renasci, vel de corporibus in alia corpora migrare. Nam mortui reipsa resurgent, quando [Col. 0857B] eorum animae, uti a Chrysippo et Sibylla traditum, corporibus suis rursum a Deo induentur. Nec putat curiosius inquirendum quomodo id fieri possit. Nulla enim operum Dei etsi ratio reddi queat; credere tamen debemus ab illo veterem hominem inenarrabili modo restituendum, qui novum creavit (cap. 23).

Post maximum autem, ait ille, judicium, et justos ad vitam revocatos, Christus mille annis regnabit inter homines, ac cum eis versabitur (cap. 24). Nos autem admonet se breviter ea enarrare, quae opinabatur per id tempus eventura, ac quale futurum hominum vivendi genus. Propter varias autem de elapso ab ortu mundi annorum numero opiniones, dictu fatetur esse difficile, quando complebuntur sex illa annorum millia, quibus finitis, mundi, sicuti superius dixerat, fiet lapsus et ruina. Putat tamen annos ab eo, [Col. 0857C] quo haec scribebat, tempore non amplius superesse quam ducentos (cap. 25).

Tum deinde nostros ille ante oculos ponit quanta mala, finiente millenario Christi regno, princeps daemonum cum suis asseclis facturus sit, quomodo cum iis penitus interibit, ac solus per septem annos permanebit Dei populus (cap. 26). His tandem expletis, mundus, inquit, renovabitur, homines transformabuntur in angelorum similitudinem, injusti resurgent, ut cum daemone et ministris ejus igne cruciatuque sempiterno torqueantur. Porro autem ille declarat hanc esse sanctorum prophetarum doctrinam, quam quidem quia christiani abscondebant, exsecrandas opiniones illis ethnici falso ascripserunt. [Col. 0857D] Posthaec in quibusdam tantum editionibus subjungitur epilogus, quo Lactantius Constantini Magni laudat pietatem, ac de restituta christiana religione gratulatur. Sed haec in melioribus codicibus praetermissa tam spuria et supposita videntur, quam certum est auctorem nostrum omnes adhortari ad suscipiendam veram religionem, ad fragilia caducaque bona contemnenda, ad dandam semper justitiae aliisque virtutibus operam, ut possint promissum a Deo sempiternae felicitatis praemium consequi (cap. 27).



[Col. 0858A] CAPUT II. De horum librorum auctore, titulo, argumentis, numero, divisione in capita, ac quas ob rationes in lucem editi sint.



ARTICULUS PRIMUS. De horum librorum auctore, ac titulo, quid Institutionum divinarum nomine intelligatur, de totius Operis, singulorumque librorum titulis, argumentis, numero, atque in capita divisione.

Lactantium horum septem de divinis Institutionibus librorum esse verum auctorem tantus tamque unanimis omnium semper fuit consensus, ut nulla, ne minima quidem ea de re controversia haberi posse videatur. Nihil itaque necesse est infinita propemodum [Col. 0858B] illorum, atque in primis recentiorum, quibus id probetur, testimonia a nobis congeri. Unum tamen instar omnium testem omni exceptione majorem appellabimus Hieronymum, qui disertissime asseverat ab Lactantio nostro compositos: Institutionum divinarum adversum Gentes libros septem (Hieronym. Catalog. script. Eccl. § 80, pag. 121). In sua quoque ad Magnum oratorem epistola: »Septem, inquit, libros adversus Gentes Arnobius edidit, totidemque discipulus ejus Lactantius, qui de Ira quoque et Opificio Dei duo volumina condidit, quos si legere volueris, Dialogorum Ciceronis in eis reperies (Epist. 83, ad Magn. pag. 656). Et rursum in alia epistola, ad Pammachium et Oceanum haec scribit: Quis mihi interdicere potest, ne legam Institutionum ejus, Lactantii, [Col. 0858C] libros, quibus contra Gentes scripsit fortissime (Epist. 41 ad Pamm. et Ocean., pag. 345)?

Visne aliud adhuc certius tibi dari testimonium? Ecce praesto est ipsiusmet testificatio Lactantii, qui alio in opere, ubi impios falsorum deorum cultores exagitat, haec totidem verbis scripsit: Sed imperitiam horum jam coarguimus in secundo divinarum Institutionum libro (Lactant. lib. de Ira Dei, cap. 2). Postea vero alios castigat de Christo domino prave sentientes: Quos, inquit, ex parte jam refutavimus in quarto supradicti operis libro. Ubi quoque notat peripateticorum de ira temperanda opinionem: Quibus, ait ille, in sexto libro Institutionum respondimus (Ibid. cap. 17). Quid plura? Ille rursus eadem in commentatione: Satis, ait ut [Col. 0858D] opinor, ostendimus in nostris Institutionibus deos multos esse non posse (Ibid. cap. 11). Manifestum denique fecimus in hisce divinarum Institutionem libris ab illo suum de Opificio Dei librum citari. Ab ipso itaque et hunc et alios a se compositos significat. Ratum igitur certumque omnino est Lactantium nostrum esse horum librorum auctorem ac parentem.

Nec minus ex jam citatis illius et Hieronymi verbis constans fixumque esse debet non alium his, de quibus agimus libris, ab Lactantio praefixum titulum, quam Institutionum divinarum. Cur autem eo titulo illos inscripserit, ex his colligere possumus ipsius verbis: Si quidam prudentes, et arbitri aequitatis, institutiones civilis juris compositas ediderunt, quibus [Col. 0859A] civium dissidentium lites contentionesque sopirent; quanto melius nos et rectius divinas institutiones litteris persequemur, in quibus non de stillicidiis, aut aquis arcendis, aut manu conserenda, sed de spe, de vita, de salute, de immortalitate, de Deo loquemur; ut superstitiones mortiferas erroresque turpissimos sopiamus (lib. I Institut. cap. 1). Quemadmodum igitur plurimi, uti ex eorum operibus liquet, aliique summi, uti ait Cicero (Cic. lib. I de Legib.), viri libros de Jure civili et Legibus, atque ut ejusdem Ciceronis verbis utamur, de stillicidiorum, ac de parietum jure, aut de stipulationum et judiciorum formulis componendis, a se editos, institutiones civilis juris appellavere, sic longe melius rectiusque Lactantius putavit hos libros suos, in quibus de evertendo falsorum deorum, et [Col. 0859B] stabiliendo veri Dei cultu agitur, Institutionum divinarum nomine et titulo esse inscribendos.

Quid autem institutionum nomine significetur, si roges, respondebimus visum quibusdam eos designari libros, quibus prima docendae alicujus artis, seu scientiae elementa ita explicantur, ut rudes adhuc et indocti homines illam gradatim assequi possint. Verum Lactantius ampliori significatu nomen illud adhibuit. Palam siquidem profitetur se hoc in opere de omnibus christianae religionis institutis, falsisque gentilium superstitionibus, multo plenius et uberius disputavisse, quam caeteri sua usque ad tempora christianae religionis defensores disceptaverunt. Quapropter Institutionum divinarum nomine plenam et integram de enucleandis ac vindicandis, ejusdem [Col. 0859C] christianae religionis praeceptis et institutis, ac de ethnicorum impiis cultibus coarguendis designat disputationem. Ubi itaque hos ille libros aut alii solo citant Institutionum nomine, id brevitatis causa factum, nullus, ut opinor, diffitebitur.

Quamvis autem generalis sit ille totius operis titulus, singulis tamen libris suam, quemadmodum in antiquissimis editionibus legitur, peculiarem inscriptionem videtur praeposuisse. Nos quidem non fugit hasce inscriptiones in recentioribus nonnullis editionibus fuisse aliquando immutatas. Verum illas sine his correctionibus ab ipsomet Lactantio profectas esse nobis facile persuadebitur. Nam illae non solum in antiquis illis editionibus, sed in manuscriptis etiam codicibus cum recentioribus tum antiquis, eodem [Col. 0859D] modo sub cujusque libri fine, et sequentis initio, repraesentantur. Quid vero, quod et illud ex ipso Lactantio colligi potest? In fine enim libri tertii titulum et argumentum libri quarti sic explicat: Quae religio, et quae sapientia vera sit, liber proximus indicabit (lib. III Inst., cap. 30). Simili etiam modo librum quartum sic absolvit: Sequitur, ut, quoniam satis de religione vera, et sapientia locuti sumus, in proximo libro de justitia disseramus. (lib. IV, cap. 30). Si quis tamen inde aliquem, antiquissimis codicibus scribendis praefectum, inde singulis libris titulos inscribendi sumpsisse occasionem contendat, in sua manere potest sententia, ac si id rite probaverit, nos illico cedemus.

[Col. 0860A] Quod de diversis et operis totius, et cujusque libri inscriptionibus diximus, idem de illorum argumentis dicendum. Toto enim in opere unum et generale, ac singulis in libris singulare aliquod argumentum tractatur. Commune enim, libris omnibus, his a Lactantio proponitur verbis: De religione nobis, rebusque divinis instituitur disputatio (lib. I Instit., cap. 1). Duae vero sunt illius disputationis partes; quarum prima ille falsas gentilium religiones tribus prioribus libris funditus evertit: secunda vero christianae religionis veritatem et sanctitatem in aliis sequentibus asserit, stabilit ac demonstrat (lib. IV, cap. 30).

Singulare quoque uniuscujusque libri nobis exhibet argumentum. In primo enim, quem primam institutionem appellat, falsas, sicuti ipse loquitur, deorum [Col. 0860B] religiones retegit. In secundo fontem causasque patefacit, quibus homines primitus crediderunt plures esse deos, et in pravo eorum cultu postmodum perseveraverunt (lib. I, cap. 23; lib. II, cap. 1). Vanam dehinc in tertio (cap. 1, 2, 25, 30) explodit ethnicorum philosophiam. Quarto (cap. 3, cap. 30) in libro ostendit quae vera sit sapientia et religio. At in eo contra Judaeos potissimum de Christo Domino disputat. Cum gentilibus vero speciatim in libro quinto (cap. 1) congressus disserit de justitia. In libro sexto (cap. 1, cap. 2 cap. 3) docet quis verus sit cultus, sive, ut ipse ait: »quo ritu, quove sacrificio Deum coli oporteat:« ac quae sint virtutes, earumque formae ac termini. Denique libri septimi (cap. 1) argumentum est »Divinum,« quemadmodum Lactantius ipse [Col. 0860C] dixit, »praemium beatitudinis perpetuae;« vel, sicut alibi, »Quid virtus mercedis a Deo mereat,« et brevius alio in loco: »De vita beata.« Quo autem modo argumentum illud tractaverit, ex his accipe illius verbis: »Satis et huic parti satisfaciemus, cum testimoniis divinarum litterarum, tum probabilibus argumentis.« Post hoc ultimum verbum in antiquissimo codice Bononiensi additum notatur vatum. At si vera genuinaque sit haec lectio, ibi vatum nomine debent procul dubio intelligi Hystaspis, Hermetis, ac potissimum Sibyllarum decantata oracula, quae hocce in libro frequentius citantur (lib. VI, cap. 3; lib. III, cap. 13; lib. I, cap. 1).

Totum porro divinarum Institutionum opus in hos septem, nec plures libros ab ipsomet Lactantio distributum [Col. 0860D] fuisse citatus a nobis paulo ante Hieronymus apertissime testificatur. Quamvis autem id penitus tacuisset, quid, quaeso, clarius his ipsiusmet Lactantii verbis: »Nullus suavior animo cibus est, quam cognitio veritatis, cujus (mss. duo antiquissimi regiae bibliothecae, cui) asserendae atque illustrandae septem volumina destinavimus.« (lib. I Inst., cap. 1). Praeterea ille libro primo (cap. 23) finem se imposuisse his verbis significat: »Sed jam libro facere finem decrevi, ne modum excedat.« Similiter libro tertio (cap. 30): »Planius quae religio . . . liber proximus indicabit:« et quarto (cap. 30): »In proximo libro de justitia disseremus.« Ab ipso autem libri secundi initio (cap. 1): »Quamquam, inquit, primo, [Col. 0861A] libro religiones deorum falsas esse monstraverim.« In eodem libro (cap 3): alios quatuor posteriores hunc designat in modum: »Scientiae veritatis explicandae, quatuor posteriores libri servient,« et in septimo priores libros memorat. Huc accedit, quod ab uno libro nos mittit ad alium. Nam praeter illa quae paulo ante annotavimus, ipse in his libris nos remisit a tertio et quarto ad secundum; a sexto ad tertium, a septimo ad secundum, ac denique postquam variis in locis septimum Institutionum librum ultimum fore saepius dixisset, haec in illius epilogo totidem verbis scripta legimus: »Decursis propositi operis septem spatiis, ad metam provecti sumus.«

Quam verum itaque et manifestum est hocce opus a Lactantio ipso septem in libros fuisse divisum, tam [Col. 0861B] certum profecto omnibus esse debet horum librorum in capita divisiones, eorumdemque capitum argumenta non a Lactantio esse composita, sed ab alio scriptore, eoque admodum recente, qui primae illorum editionis aetatem non longo temporis intervallo superavit. Neque enim in antiquis codicibus manuscriptis, quos videre licuit, haec habentur, sed tantum in recentioribus.



ARTICULUS II. Quibus rationibus Lactantius ad hos libros conficiendos adductus sit, et utrum Minucius Felix, Tertullianus ac Cyprianus non plene suscepto defendendae christianae religionis muneri satisfecerint.

Varias Lactantius reddit rationes, quibus ad hos libros [Col. 0861C] edendos ac publicandos adductus est. Testatum enim primo facit se his scribendis ideo animum appulisse, ut illustrandae veritati daret operam, ac doctis hominibus veram sapientiam, et indoctis veram religionem ostenderet, ac singulorum mentes coelestibus praeceptis imbutas, ad verum divinae majestatis cultum posset dirigere (lib. I Inst., cap. 2).

Praeterea si maximi oratores sub vitae finem sese vanae gentilium philosophiae tradiderunt, ac jurisconsulti quasdam composuerunt juris civilis institutiones, ipse multo aequius, consultius, et utilius esse putavit has divinas institutiones litteris consignando, ad veram, piam, divinamque sapientiam, quasi ad portum aliquem tutissimum, se conferre, »in quo omnia, inquit, dictu prona sunt, auditu suavia, facilia [Col. 0861D] intellectu, honesta susceptu.« Neque tamen suum dumtaxat propter peculiare commodum propriosque usus tantum opus aggressus est; sed, ut superstitionibus mortiferis, turpissimisque erroribus sopitis, ac penitus exstinctis, veritatem christianae religionis demonstraret. Septem itaque volumina huic asserendae atque illustrandae destinavit, ut ethnici ea informentur, nec obdurati, aut pervicaciores contra se ipsos, et contra ipsa Solis luce clariora rectae rationis lumina amplius pugnent, ac tandem ab inveteratis erroribus liberentur. Si qui vero pertinacissimi adhuc aures claudant, sperat non defuturos sanae mentis homines, quibus veritas, non insuavi prorsus et impolito sermone tradita placeat. [Col. 0862A] At si nemo adhuc ex illis, quod difficile est, ad sanam mentem, et viam salutis redire velit; nutantes saltem christianos scriptis suis confirmabit. Denique si nemini, quod credibile non videtur, sibi certe scripta sua proderunt, gaudebitque in veritatis lumine versari (lib. IV, cap. 5, et lib. V, cap. 1).

Una autem in primis horum librorum conficiendorum ratio et occasio auctori nostro ea fuit, quod persuasum habuerit idoneos peritosque ad suam usque aetatem defuisse doctores, qui vehementer, qui acriter redarguerint publicos gentilium errores, et integram christianae religionis causam ornate ac perfecte defenderint (lib. V, cap. 2). Duo vero potissimum ethnici scriptores, de quibus paulo post, hac strenuorum pugilum penuria stimulati, christianam [Col. 0862B] religionem, ipsomet Lactantio praesente ac dolente, ausi fuerant sacrilegis litteris lacessere et impugnare. Tam superba ergo impietate et veritatis conscientia ille incitatus, ac coactus, hos conscripsit libros, quibus vanos illorum impetus frangeret, perfectamque et omnibus numeris absolutam exhiberet ejusdem christianae religionis defensionem. Sed necesse est haec a nobis paulo fusius explicari.

Mirum enimvero multis videri potest qua Lactantius ratione idoneos christianae religionis defensores suum usque ad tempus defuisse tanta confidentia asseveret, nisi de iis tantum, qui sibi noti fuerunt, expresse loqueretur. At mirabilius quibusdam illud videbitur, quod in horum numero posuerit Minucium Felicem, Septimium Tertullianum, ac Cyprianum; [Col. 0862C] Arnobium vero praeceptorem suum altissimo silentio praeterierit. Non enim hic magis perfecte, quam illi, christianae religionis egit causam. Sed tanti silentii causa fortassis fuit praeceptoris dignitas. Forte etiam incognitae illi fuerunt Arnobii lucubrationes, quas nuper in Africa ediderat. Inde quippe Lactantius junior egressus, tamque longe positus, quid in ea ab magistro suo scriptum fuerat, potuit ignorare. Sed quidquid sit de Arnobio, quid, inquiet aliquis, tribus aliis celeberrimis scriptoribus, a Lactantio memoratis, defuit; quominus tam praeclaro christianae religionis defensorum munere fungerentur? Respondet libere Lactantius Minucium Felicem se totum ad id studium non contulisse, id est, non plenam, et integram, sicut facile poterat, instituisse de tuenda [Col. 0862D] christianae religionis veritate disputationem. At nos ea de re in nostra de illius libro dissertatione jam egimus (Dissert. in Minuc. Octav., cap. 2, art. 1).

Duo autem in Tertulliani pro christiana fide Apo logetico Lactantius desiderat, et doctrinae christianae institutionem, et sermonis elegantiam atque claritatem: »In eloquendo, verba Lactantii sunt, parum facilis et minus comptus, et multum obscurus fuit.« (lib. V, cap. 1). Neque ab hac opinione multum recessit Hieronymus, qui ad Paulinum haec scripsit in verba: »Tertullianus creber est in sententiis, sed difficilis in loquendo.« (Hieronym. Epist. 49 ad Paulin., pag. 567). At quantavis, inquient alii, sit sermonis illius barbaries, et obscuritas; utraque [Col. 0863A] tamen recte compensatur maxima sane argumentorum vi, robore et pondere.

Verumtamen quod ad stabiliendam nostram doctrinam spectat, Lactantius fatetur Tertullianum in eo libro recte quidem absurdis ethnicorum accusationibus respondisse, sed negat satis ab eo explicata, aut probata fuisse nostrae religionis documenta: »Aliud tamen est, inquit, accusantibus respondere, quod in defensione aut negatione sola positum est, aliud instituere, quod nos facimus, in quo necesse est doctrinae totius summam contineri.« (Lact. lib. V, cap. 4).

Sed Tertulliano non aliud in suo Apologetico propositum fuit; nisi ut evidenter omnibus ostenderet christianos omnium etiam gravissimorum criminum [Col. 0863B] accusatos, sed numquam auditos, multoque minus convictos ab ethnicis plane immerito condemnari. Quamobrem suo in Apologetico nihil aliud probandum in se suscepit, nisi manifestissimam omnibus facere veram christianorum doctrinam, innocentiam, summam vitae et morum integritatem, ac gentiles eorumdem criminum revera esse reos, quorum falsissime illos accusabant. Atqui ille haec omnia suo in libro luculentissime perfecit, quamvis non omnia, sed praecipua tantum christianae religionis documenta tam sincere exponat, quam breviter, sed evidentissime demonstret. Proposito itaque suo cum cumulate satisfecerit, nec illi, nec ulli cuilibet auctori vitio verti debet quod plura non dixerit, quam ad institutam disputationem conducere arbitrabatur. At volebat [Col. 0863C] proculdubio Lactantius susceptam a Tertulliano christianorum defensionem tam arctis finibus non coerceri (Dissert. in Tertullian. cap. 4, art. 4).

Major est illius de Cypriano conquestio. Quanto enim magis laudat illius ingenium et eloquentiam, tanto magis illum redarguit, quod in sua adversus Demetrianum, christianae religioni oblatrantem, disputatione »sacramentum ignorantibus,« id est, gentilibus, »placere ultra verba« non possit (Lactan. lib. IV, cap. 2 et cap. 4). Rationem ab eo si postules, respondet: »Quoniam mystica sunt, quae locutus est, et ad id praeparata ut a solis fidelibus christianis audiantur.« Quae vero illa mystica sint, postea sic explicat: »Non enim Scripturae testimoniis, quam [Col. 0863D] ille, Demetrianus, utique vanam commentitiamque putabat, sed argumentis et ratione refellendus erat.« Quin etiam palam, et vix ulla absque excusatione narrat eum non modo a doctis hujus saeculi viris ea propter irrisum, sed se etiam audivisse quemdam sane disertum hominem, qui Cyprianum, »immutata una littera, Coprianum vocaret, quasi quod elegans ingenium, et melioribus rebus aptum, ad aniles fabulas contulisset« (ibid. cap. 1). Et certe nomen Coprianus, seu Copreus, et Coprea, sive, ut alii, apud Suetonium legunt Coprias, a verbo graeco et derivatum est, quod scurram, rabulam, sycophantam, vilemque significat hominem, qui magna quidem de se praedicare, sed aniles et ineptas fabulas [Col. 0864A] venditare solebat (Sueton. in Vit. Neron. § 6, et in Claudii § 8).

Nulli quidem mirum videri debet, si gentiles Cyprianum, eorum religionis hostem infensissimum, dicteriis, irrisionibus et contumeliis vexare tentarunt. Sed admirationem plurimis movebit Lactantius, qui eas his solum repulit verbis: »Raptus, inquit, eximia eruditione divinarum litterarum, ut iis solis contentus esset, quibus fides constat« (lib. V Inst., cap. 4). Censuit itaque Cyprianum in sua adversus Demetrianum disputatione debuisse prius humana philosophorum et historicorum, quam divina scripturae sacrae afferre testimonia. Quoniam enim haec ille »nondum,« ut ait Lactantius, »capere non poterat, debuit suis potissimum refutari auctoribus.« [Col. 0864B] Non male forsitan, si haec prima fuisset Cypriani cum Demetriano de christianae religionis veritate concertatio. Sed plures antea se habuisse significat ab ipso orationis suae exordio, ubi Demetrianum sic alloquitur: »Cum ad me saepe studio magis contradicendi, quam voto discendi venires, et clamosis vocibus personans, malles tua impudenter ingerere, quam nostra patienter audire.«

Nonnulli itaque respondent citata a Cypriano sacrarum Scripturarum loca, ex prophetarum desumpta esse testimoniis, quae validissimum, uti videbimus, adversus ethnicos pro firmanda religione christiana argumentum suppeditant. Sed ad Cypriani defensionem illud magis facit, quod hac in commentatione refellendam suscepit calumniam Demetriani [Col. 0864C] et aliorum gentilium, qui christianos omnium quibus mundus concutiebatur, malorum causam esse clamitabant. Atqui eam evertit iis Sacrae Scripturae testimoniis, quibus haec mala in scelerum ab ethnicis commissorum vindictam futura praenuntiabantur. At quia haec evenerunt sicuti longe antea praedicta fuerant, iidem gentiles negare non poterant divinam esse horum oraculorum, et totius sacrae nostrae Scripturae auctoritatem. Quibusdam insuper nec infirmis sane rationibus insulsam Demetriani criminationem refellit.

Denique de illa Lactantii censura haec Hieronymus ad Magnum oratorem scripsit verba: Cyprianus vir eloquentia pollens et martyrio, Firmiano narrante, mordetur, cur adversus Demetrianum scribens, [Col. 0864D] testimoniis usus sit prophetarum et apostolorum, quae ille ficta et commentitia esse dicebat, et non potius philosophorum et poetarum quorum auctoritati, ut ethnicus, contraire non poterat (Hieronym. Epist. 93, ad Magn. pag. 655). Quid autem, amabo te, eo verbo mordetur indicare voluit? Nonne detractionem aliquam, nec prorsus aequam reprehensionem? Eo enim significatu a Terentio scriptum legimus: Invidere omnes mihi, mordere clanculum (Terent. Eunuch, act. 3, scen. 1, v. 20). Ab ipsomet quoque Hieronymo illud eodem sensu usurpari non inepte forsitan quis colliget ex subsequentibus illius verbis: Cyprianus quod idola dii non sint, qua brevitate, qua historiarum omnium scientia, quorum [Col. 0865A] verborum et sensuum splendore perstrinxit perstrixit (Hieronym. loc. cit. pag. 657). Nonne autem his verbis significat Cyprianum rite suo defensoris christiani munere functum, si non in sola, uti putavit Lactantius, adversus Demetrianum, in aliis saltem, adversus ethnicos orationibus?



ARTICULUS III. De duobus philosophis gentilibus, quorum impiis scriptis Lactantius ad hos libros divulgandos impulsus est, et utrum ab ipso christianae religionis causa perfectius quam ab aliis, ac qua ratione defendatur.

Lactantius ambos illos philosophos, qui ipsum, ut paulo antea dicebamus, ad conscribendos hosce Institutionum divinarum libros compulerunt, nativis [Col. 0865B] coloribus, suppresso tamen nomine, depinxit. Testatum autem nobis facit illos tum exstitisse, cum ipse in Bithynia oralorias litteras doceret, et templum Dei everteretur (Lib. V Inst., cap. 2).

Primus autem profitebatur philosophiam, sed omnibus infamis erat vitiis, quae capillis et pallio, id est, philosophica professione, ac divitiis tegere nitebatur. Aliorum enim accusator acerrimus, pravis moribus suas de virtute disputationes destruebat. Tres vero libros adversus christianam religionem evomuit, cum in illam tyranni crudelissime grassarentur. Verum imprudens ille homo, ac quid oppugnaret, et quid loqueretur, plane ignorans, adeo hisce in libris ineptus, vanus et ridiculus apparuit, ut ab omnibus tam contemptus quam derisus fuerit.

[Col. 0865C] Alter e numero judicum, et persecutionis in christianos, quorum fidem aliquando amplexatus esse videbatur, excitandae auctor, duobus libris, quos fallaci titulo inscripserat, conatus est Sacrae Scripturae, tamquam sibi esset tota contraria, arguere falsitatem. Deinde vero ostendere connisus est paria vel etiam majora ab Apollonio, quam a Christo edita fuisse miracula (Lactant. ibid. et Caecil. lib. de Mort. persecut., cap. 16).

Non alius autem secundus hic philosophus esse videtur, nisi Hierocles, quem Eusebius libro, post illius Demonstrationem Evangelicam, et alibi, typis edito, confutavit. Eamdem enim Eusebius indicat operis inscriptionem: . [Col. 0865D] Haec ipsius Hieroclis verba sunt in oratione contra nos scripta, cui titulus Philalethes. (Euseb. lib. contr. Hierocl. pag. 513). Ab ipso praeterea libri primordio eumdem titulum memorat, additque Hieroclem eo devenisse impudentiae, ut Apollonium Tyanaeum, sicuti Lactantius dixerat, cum Salvatore nostro Christo componere non dubitaverit. Ad haec vero, descripsit Eusebius Hieroclis verba, quibus Petrum, et Paulum, aliosque Christi discipulos, tamquam mendaces, indoctos, et impostores propterea redarguit; quia nimium extulerant res a divino praeceptore suo gestas. Atqui similiter Lactantius noster: »Praecipue, inquit, Paulum Petrumque laceravit, caeterosque discipulos, tamquam fallaciae seminatores, [Col. 0866A] quos eosdem tamen rudes et indoctos fuisse testatus est. (Lactant. lib. IV Instit., cap. 2.)

Nescii quidem non sumus quosdam opinari Eusebium Caesariensem non esse hujus libri auctorem, sed ejusdem nominis alterum qui, teste Photio, refellerat libros ab Hierocle circa Theodosii junioris tempora de fato et providentia editos. Sed hi non videntur animum satis ad ea advertisse, quae idem Photius litteris antea mandaverat: . Lecta est Eusebii Pamphili confutatio brevis librorum Hieroclis de Apollonio Tyanaeo. Nec est quod quis nobis objiciat duos tantum libellos a Lactantio memorari, et septem ab Eusebio confutatos. Nam ille non unius [Col. 0866B] tantum Hieroclis, sed etiam Philostrati libros impugnat. Verum de hoc Hierocle alius disserendi locus dabitur.

Dictu porro longe difficilius quis fuerit primus scriptor, et philosophus, qui a Lactantio compellatur. Opinio autem Baronii fuit hunc esse Porphyrium, infestissimum christianae religionis hostem, qui anno Christi 302, Diocletiani vero Imperatoris 19, sexagesimum nonum aetatis suae agebat, vitamque ad extremam usque senectutem produxit. (Baron. ad ann. 302, § 51.) Nam is Porphyrius, quemadmodum citatus a Lactantio scriptor, philosophi officio ante omnia functus, antistitem se philosophiae profitebatur. (Lib. V Inst., cap. 2.) Ab Augustino etiam Porphyrius appellatur doctissimus et nobilissimus, philosophorum, [Col. 0866C] et christianorum acerrimus inimicus, qui gloriabatur se virtutis et sapientiae esse amatorem. (August. lib. XIX de Civit., cap. 22, et lib. XXII, cap. 3; lib. X, cap. 28.) Nec Baronium id moratur, quod Lactantius tres tantum ab eo, quem citat, libros, et Suidas quindecim a Porphyrio compositos fuisse dixerint. Censet enim doctissimus Annalium scriptor tres primum a Porphyrio separatim editos, ac postea duodecim subsequentes.

Sed huic opinioni plura videntur repugnare. Nulla enim ratione probari potest hos libros separatim divulgatos fuisse. Quis etiam facile sibi persuadeat Porphyrium septuagenarium iis libidinis et gulae vitiis contaminatum, quae Lactantius philosopho suo aperte palamque exprobravit? Si quis vero respondeat [Col. 0866D] illum, non secus ac plures libidinosos senes, his vitiis potuisse inquinari, dicemus id nobis adhuc esse probandum.

Praeterea Eusebius et Hieronymus haud dubitanter tradiderunt libros a Porphyrio adversus christianam religionem tum editos, cum ille in Sicilia degeret. (Euseb. lib VI Hist. Eccl., cap. 19; Hieronym. Catalog. script. Eccl., § 81.) Atqui Lactantius affirmat, se ipso praesente, quando in Bithynia Oratorias litteras docebat, hunc et alium de quo egimus, philosophum »suas explicasse sacrilegas litteras.« (Lib. V Inst., cap. 2 et 4.)

Respondet quidem Baronius Hieronymum ideo credidisse Porphyrium eos in Sicilia perfecisse, quia [Col. 0867A] Roma illuc migraverat. Verum in Sicilia illos ab eo compositos fuisse, non Hieronymus solus, sed citatus etiam a nobis Eusebius palam asseverat. Deinde vero debebat Baronius nobis tempus indicare, quo Porphyrius in Siciliam secessit, et quamdiu ibi commoratus est. (Baron. ad ann. 302, § 57.)

Denique ex jam citatis Lactantii verbis haud absurde confici potest utrumque illum philosophum ab illo omnium primo confutatum fuisse. At si res ita se habeat, inde colligi poterit alium ab eo, quam Porphyrium designari. Discimus enim ab Hieronymo alios adversus hunc Porphyrium confectos fuisse a Methodio, qui uti ille ait: Ad extremum novissimae persecutionis, sive, ut alii affirmant, sub Decio et Valeriano in Chalcide Graeciae martyrio coronatus est (Hieronym. in Catal. script. Eccl. § 83, Apol. advers. [Col. 0867B] Jovin. advers. Rufin. lib. II, Epist 83, ad Magn.). Duas autem ibi refert opiniones de tempore, quo sanctissimus ille martyr morte pro Christi fide occubuit. Prima illorum est, qui eum sub Decio et Valeriano, id est, intra annum 250 et 260 mortuum arbitrabantur. Secunda aliorum, qui existimabant illum ex hac vita migrasse ad extremum excitatae a Diocletiano novissimae persecutionis, hoc est, circa annum Christi 311. Prima autem opinio stare nequit cum editis a Methodio libris adversus Porphyrium, qui anno Christi 263, trigesimum aetatis suae annum agebat. Nondum enim hos, quos Methodius confutavit, libros publicam in lucem emisisse videtur. Si verior sit secunda opinio, certe Lactantius, qui paulo [Col. 0867C] post annum 311, divinas Institutiones composuit, tunc Methodii adversus Porphyrium libros non legisse dicendus est. In his enim Institutionibus illum a se omnium primo confutatum esse significat. Quia vero vix prorsus credibile est incompertam illi fuisse Methodii Apologiam, nonne inde sequitur ab ipso alium quam Porphyrium denotari?

Utriusque porro partis haec sunt argumenta, quae pro more officioque nostro examinata omnium ob oculos ponimus, ut suam quilibet de iis ferat sententiam, et quam putaverit veriorem, amplectatur. Nobis autem si quis certo probaverit hunc, de quo Lactantius loquitur, non esse Porphyrium, in suam eo facilius nos pertrahet sententiam, quo persuasum magis habemus nullam esse rationem cur Lactantius, [Col. 0867D] Porphyrii libros refellendo, illius nomini pepercerit.

Quidquid autem de hoc, cujus neque scripta, neque fortassis nomen ad nos pervenere, philosopho statuatur, certum esse debet Lactantium ideo hos Institutionum divinarum composuisse libros, ut illius, atque alterius impii scriptoris divulgatas adversus christianam religionem commentationes confutaret, et plenius ac perfectius, quam alii hactenus christianae religionis defensores, illius demonstraret veritatem. Utrum autem huic proposito ipse penitus satisfecerit, quaestio, nec minima quidem, esse potest. Nam Hieronymus ad Paulinum de illo haec scripsit in verba: Lactantius quasi quidam fluvius eloquentiae Tulianae, [Col. 0868A] utinam tam nostra affirmare potuisset, quam facile aliena destruxit. (Hieronym. epist. 49, ad Paulin.) Quid autem haec verba aliud sonant, nisi Lactantium in illud ipsum vitium incidisse, quod aliis objecit, et quod se emendaturum pollicitus est? Aliena, inquit Hieronymus, id est, ethnicorum errores facile destruxit, sed nostra, nimirum documenta, non potuit eadem facilitate adstruere, probare, stabilire. Certum tamen est in his divinarum Institutionum libris dogmata et instituta nostrae religionis longe fusius, quam in citatis ab illo Minucii Felicis, Tertulliani, ac Cypriani commentationibus, non solam contra gentiles, sed etiam adversus Judaeos asseri et confirmari. Utrum autem ea bene aut male, utrum plane ac perfecte, aut jejune et exiliter asseruerit, [Col. 0868B] postea expendemus. At Hieronymus non videtur alia ratione illud, quod memoravimus, de his libris judicium tulisse, nisi quia oppositos sincerae fidei nostrae dogmatibus errores in eis se animadvertisse arbitratus est. Sed quicumque, de quibus postea agendum, illi fuerint, palam tamen asseverat eos nulli unquam impedimento sibi fuisse, quominus hosce divinarum Institutionum libros legeret, quibus, inquit, contra gentes Lactantius scripsit fortissime (Hieronym. epist. 41, ad Pammach. et Ocean., Hieronym. Comment. in Eccl.). Alio autem in libro praeclarum vocat Institutionum divinarum opus, in quo Lactantius de vitiis et virtutibus plenissime disputavit.

Quod porro addidit Hieronymus Lactantium esse [Col. 0868C] quasi quemdam fluvium eloquentiae Tullianae, id sane verum esse facile omnes concedunt, et Hieronymo lubenter suffragantur. At de Lactantii eloquentia jam disputavimus.

Denique Hieronymus in sua ad Magnum epistola scribit in divinarum Institutionum, et de Opificio Dei libris reperiri dialogorum Ciceronis (Hieronym. epist. 83 ad Magn.). Sed quo sensu id ille dixerit, a nobis supra observatum est. Quamobrem id tantummodo adjiciemus Ciceronem saepe saepius a Lactantio refelli, atque ibi potissimum, ubi de sacris christianae religionis et moralis disciplinae documentis agitur.



CAPUT III. De horum librorum aetate, ac variis fragmentis, quae videntur inepte iis inserta, et de erroribus Lactantio adscriptis.
[Col. 0868D]


ARTICULUS PRIMUS. Quo tempore Lactantius hos libros scripserit, et utrum duas divulgaverit eorum editiones.

Quo tempore Lactantius suos divinarum Institutionum libros in lucem emiserit, quidam ominantur his ipsis indicari illius verbis: Ab excidio Trojanae Urbis colliguntur anni 1470. Ex hac temporum ratione manifestum est ante annos non amplius 1800, natum esse Saturnum, qui et sator omnium deorum fuit (Lactant. lib. I Inst., cap. 23). Isaeus siquidem opinatur [Col. 0869A] hinc posse confici Lactantium anno Christi 302, hos libros edidisse. Nam secundum accuratam, inquit, Glareani ad Livium chronologiam, ab excidio Trojano ad Urbem conditam anni 432 elapsi fuerunt; ab Urbe condita ad Christi ortum, anni 751; quibus si addas annos 302 ipsa annorum 1485, summa conficitur. Verum si vera sit haec annos computandi ratio, ex ea sequitur probabiliorem esse rejectam ab Isaeo Baronii opinionem, qui eosdem Lactantii libros anno 316 compositos esse arbitratur. Ex tota enim summa anni 317 numerandi sunt. Quamobrem Isaeus fateri cogitur tam varias esse chronologorum ea de re sententias; ut certi nihil statui queat. Addit deinde, quod utique verum est, Lactantium non multum curare de tradenda certa aliqua annorum computandorum ratione. Et vero non aliud [Col. 0869B] ibi probandum suscipit, nisi Saturnum deorum patrem, juxta ipsam ethnicorum chronologiam, non ante annos circiter 1800 natum, atque eos proinde frustra de impiorum suorum rituum antiquitate gloriari. Quocirca in subsequenti libro, sic de Jovis aetate loquitur: »Qui ante annos mille septingentos natus.« (Idem, lib. II, cap. 5). Numquid ergo Jupiter Saturni filius centum annis patre suo junior fuit? Constat itaque nihil ex his omnibus elici posse, quo horum librorum aetas certo definiatur.

Quanquam autem id fateatur Isaeus, putat tamen illos ipso Christi anno 302 fuisse revera compositos. Testatum enimvero Lactantius facit se cum in Bythynia artem profiteretur oratoriam, et templum Dei everteretur, impiis duorum ethnicorum, de quibus [Col. 0869C] nos paulo ante, scriptis se fuisse stimulatum, ut suas divinas Institutiones ederet (lib. V. Inst., cap. 2). Atqui eversum est illud templum anno 302, quo videlicet Diocletianus, data lege, omnia christianorum templa destrui jusserat. Nemini autem, ait Isaeus, probabile fiet Lactantium, non minus tanta horum gentilium impietate et audacia provocatum, quam summo verae religionis tuendae ardore incensum, post quatuordecim tantum, ut minus, annos suam in his libris, quibus eos confutaret, conscribendis impendisse operam. Nec eum moratur Lactantii ad Constantinum oratio, quibusdam in libris exhibita. Hanc enim, de qua infra agendum, ut spuriam et suppositam plane rejicit ac repudiat.

Sed huic alii respondent mirum penitus non esse, [Col. 0869D] si Lactantius non statim, quod scriptoribus saepe usu venit, impia confutaverit ethnicorum Scriptorum commenta, tametsi passim scriptis publicis sparsa et disseminata fuissent. Quis enim asserere audeat utrum in potestate ejus positum fuerit, ut per tempus, quo christiani variis ac violentissimis vexationum tempestatibus concutiebantur, libros adversus gentiles publicaret? Aliae etiam causae nemini cognitae accedere potuerunt, ob quas opportuniorem scribendi occasionem expectandam esse existimaverat. Quidquid sit, persuasum habent validioribus sane argumentis probari posse hos libros longe post annum 302 publicam venisse in lucem.

[Col. 0870A] Verum hi duas adhuc scinduntur in partes. Nam Baronius illos ipso Christi anno 316 a Lactantio editos fuisse arbitratur (Baron. ad ann. 315, § 20 et 21, et ad ann. 316 § 55). Contra vero alii non ante annum 321 ab eo scriptos fuisse autumaverunt. Suam autem sententiam eminentissimus ille Cardinalis duabus potissimum rationibus firmare conatus est. Primam inde ducit, quod Lactantius his conficiendis libris operam dederit, cum Licinius vexabat Ecclesiam, et Constantinus expeditionem contra illum parabat. Auctor quippe noster illi in hujus operis praefatione victoriam ab eo reportandam vaticinatur. Secundum vero hinc petit, quod Arianae haereseos, quae caput anno 315 extulerat, tanquam notae, et ubique jam vulgatae, facta sit ab eodem auctore nostro [Col. 0870B] mentio (Lib. I Inst. cap. 1, lib. IV Inst., cap. 30, pag. 449).

Sed respondent alii in dubium vocari, utrum illa praefatio, et nomen Ariani in Lactantii textum ab aliquo male feriato scriptore intrusa non fuerint. Deinde vero tametsi omnino constaret haec ab Lactantio esse profecta, nihil inde Baronius, nisi adversus suam opinionem posset conficere. Certis siquidem, inquiunt, et invictis rationum momentis potest demonstrari Licinii persecutionem non ante annum Christi 319 esse exortam. Si Lactantius ergo hujus persecutionis meminit, non anno Christi 316, sed post annum 319, hos libros composuisse dicendus est.

Tota igitur quaestio in hoc sita est, utrum Lactantius [Col. 0870C] de Licinii persecutione loquatur, ac quo tempore excitata sit. Quod ad primum autem spectat, utriusque opinionis fautores fatentur factam revera ab eo persecutionis illius mentionem: Scribebat, inquit Baronius, hoc anno, quo persecutio Licinii vexabat Ecclesiam (Baron. ad ann. 316, § 55). Non eam igitur ille mox orituram, sicuti quidam putant, sed jam ortam haud obscuris verbis pronuntiat.

Et certe Lactantius Diocletiani in christianos saevientis immanem crudelitatem, et eo imperante illata christianis horrenda atque hactenus inaudita supplicia depinxit, ut jam praeterita, et quorum nonnulla ipsemet viderat (lib. V Inst., cap. 11). Ast alia his plane similia aut prorsus eadem adhuc, cum hos libros exararet, inflicta sic alibi memorat: [Col. 0870D] Cultores Dei summi, hoc est, justos homines, nimirum christianos, torquent, interficiunt, exterminant, nec causas odiorum reddere ipsi possunt, qui tam vehementer oderunt; quia ipsi errant. Irascuntur iis, qui veram viam sequuntur, et cum corrigere se possent, errores suos insuper crudelibus factis coacervant, innocentium cruore maculantur, et dicatas Deo mentes, evisceratis corporibus, extorquent. Cum talibus nunc congredi et disputare contendimus. Postea vero: Ecce in eo errore est civitas, vel potius ipse orbis totus, ut bonos et justos viros, tanquam malos et impios persequatur, excruciet, damnet, occidat . . . . . Cur enim tam crudeliter saeviunt; nisi quia metuunt, ne in dies invalescente justitia, [Col. 0871A] cum diis suis narinosis relinquantur (Lib. V Instit. cap. 12). Rursus autem alio in libro. Spectatae sunt, pectanturque adhuc per orbem terrae poenae cultorum Dei, in quibus excruciandis nova et inusitata tormenta excogitata sunt. Nam de mortis generibus horret animus recordari, cum immanium bestiarum ultra ipsam mortem carnificina saevierit (lib. VI, cap. 17). Denique plura in rem confessam, et postea adhuc tractandam, nunc non congeremus, quibus palam ille facit christianorum numerum tot tamque crudelibus tormentis et caedibus non modo non minui, sed semper augeri. Ex citatis quippe Lactantii verbis satis aperte intelligitur duplicem ab illo memorari persecutionem, unam a Diocletiano motam, et a Licinio alteram (lib. V. cap. 12).

[Col. 0871B] Definiendum itaque superest quo tempore haec secunda persecutio incoeperit. At Boronius illud consignat anno Christi trecentesimo decimo quarto, cum obortis Constantinum inter et Licinum simultatibus, Cibalensi hic fusus victusque fuit praelio, quod in Eusebiano chronico et aliis scriptoribus eodem anno 314 assignatur. Sed alii Licinianae persecutionis initium anno decimo nono supra trecentesimum factum fuisse arbitrabantur. Ab ejusdem enim Eusebiani chronici auctore, quemadmodum a Theophane et Cedreno, Licinius dicitur, anno 319 aut 320, christianos ex suo expulisse palatio. Atqui eos procul dubio inde ejecit, ubi primum coepit in christianam religionem palam saevire. Ad haec vero, in eodem chronico anno 321, Basileus Amasiae Ponticae [Col. 0871C] episcopus coronam martyrii sub Licinio retulisse perhibetur. Theodorus quoque eamdem, teste Nicephoro, coronam adeptus est sabbato, septimo mensis Februarii die, sicut in martyrii ejus Actis, a Bollando editis, legimus. Atqui sabbatum die Februarii septima in annum Christi 319, dominicati littera D. notatum, non vero in annum 316, incidit. Lactantius igitur non ante hunc annum 319 divinarum Institutionum libros edidit.

Nonne autem roboris ac firmamenti aliquid huic posteriori opinioni inde accedit, quod Lactantius significare videtur se ex Bithynia, unde a Diocletiano, sicut diximus, vocatus fuerat, prius secessisse, quam hos divinarum Institutionum libros emisisset in lucem? (lib. V Inst., cap. 2.) Non enim prorsus inepte [Col. 0871D] colligi inde potest eos ab illo compositos, postquam se contulisset in Gallias atque ibi Crispus in ejus traditus fuisset disciplinam. At id anno 318 aut paulo post contigit.

Quidam vero recentiores critici has utriusque et Baronii et aliorum sententiae difficultates sustulisse sibi videntur, dum dicunt factam fuisse a Lactantio duplicem horum librorum editionem. Opinantur enim illum primam his conscribendis manum admovisse, cum persecutione in christianos furente, in Bithynia degeret; deinde vero illos, data Ecclesiae pace, ab eo secunda manu retractatos, et auctos, publicam prolatos fuisse in lucem. Posteriorem vero hanc editionem vulgatam esse existimant longe post Cibalense [Col. 0872A] bellum, et cum Lactantius apud Crispum Caesarem commorabatur in Galliis, ubi eam Constantino Magno nuncupavit. Nec parum forsitan huic opinioni favere videtur magna codicum manuscriptorum, ac praecipue in fragmentis quibusdam exhibendis varietas.

At quid, quaeso, prohibet, quominus haec discrepantia in male feriatum et improbum quemdam veterum librorum corruptorem refundatur? Praeterea Lactantius, sicuti paulo ante annotabamus, satis aperte significat se hos libros non composuisse, quamdiu in Bithynia remansit.

Urgebit fortasse aliquis a Lactantio, post publicatos divinarum Institutionum libros, editam fuisse eorum epitomen. Cur autem eam confecit, nisi [Col. 0872B] maximam propter utilitatem, quam plurimi ex his libris perceperunt? Nonne ergo eamdem ob causam potuit ille secundam eorumdem librorum editionem divulgare, prima ut fieri solet, magis accuratam, atque idcirco altera magis utilem? Inficias quidem non ibimus, hoc fieri potuisse: sed utrum revera factum sit, nulla satis certa firmaque ratione stabilitur. Testis siquidem nobis est Hieronymus primam ac majorem hujus epitomes partem, a suo jam tempore fuisse amissam, quae quidem paucis abhinc annis, quemadmodum dicemus, reperta et edita est. At cur, quaeso, in tota illa epitome, cujus conficiendae laborem ab illius initio deprecatur, nullam duplicis divinarum Institutionum editionis, fecit mentionem? Neque etiam secundae horumce librorum editionis, ullum [Col. 0872C] plane, nisi incertissimum omninoque fallax vestigium in ea, quam habemus, deprehenditur. Ergo aut nunquam haec secunda ab eo facta est, aut illius jacturam fecimus.

Quae porro ex his diversis de horum librorum aetate sententiis verior sit, judicet aequus rerum aestimator, et eam amplectatur. Sed quodcumque judicium feratur, fatendum est hos libros editos fuisse intra annum 316 et 322. Atqui illud sex tantummodo annorum intervallum non tanti momenti pluribus videbitur, ut longius propterea disputationis filum trahatur. Interim expendamus utrum hi libri Constantino Magno, quod ad cognoscendum eorum tempus conducere potest, revera nuncupati fuerint.



ARTICULUS II. Utrum Lactantius hos libros Constantino Magno nuncupaverit eumque una et altera oratione allocutus sit.
[Col. 0872D]

Duo potissimum in his divinarum Institutionum libris occurrunt loca, ubi Lactantius Constantinum Magnum compellat, hocque opus fausto nominis ipsius auspicio incohatum fuisse testificatur. Horum autem in priore auctor ejus perspicue asserit illum ex Romanis imperatoribus primum fuisse, qui repudiatis gentilium erroribus, verum Deum coluit, ac restitutam a se veram, scilicet Christi, religionem amplexus est (Lactant., l. I, c. 1). Quamobrem ei pollicetur fore ut Deus felicitatem ei tribuat, quandiu imperii moderabitur gubernaculum, atque illud [Col. 0873A] senex liberis tradat suis, quod ipse juvenis a patre accepit. Nec minus asseveranter promittit fore ut pro tam egregio pioque facinore dignam a Deo mercedem accipiat, et alii in aliis terrarum partibus, adversum Christianos tum adhuc saevientes, tanti sceleris poenas persolvant.

In secunda vero, quae priore longior est, Constantino imperatori rursum gratulatur, quod ad humani generis tutelam, et restituendam Christianam religionem a Deo excitatus, nemo amplius ne Christiani quidem nomen ulli exprobrare auderet, ac exstinctis omnibus tyrannis, pericula quam plurima vitaverit, solusque totius mundi teneat imperium. Addit porro omnes Deum precari, ut ab eo protectus et custoditus, in ejus amore perseveret (Lact., l. VII, c. 26).

[Col. 0873B] At Isaeus ac postea Thomasius variis rationibus primam orationem spuriam omnino et supposititiam esse existimant. Primo enim ea abest a septem Vaticanis, aliisque bene multis diversa manu exaratis, et aliis impressis codicibus, ac potissimum ab omnium antiquissimo manuscripto sancti Salvatoris Bononiensis exemplari. Deinde vero haec, inquit, oratio pugnat cum genuinis Lactantii libris, quibus significat christianos tum adhuc per totum terrarum orbem ab gentilibus et tyrannis crudelissime divexari. Audisti jam recitata a nobis superius ejus verba: neque haec minus perspicua videntur: »Nemo hujus tantae belluae immanitatem potest pro merito describere, quae uno loco recubans, tamen per totum orbem dentibus ferreis saevit, et non tantum artus hominum [Col. 0873C] dissipat, sed et ossa ipsa comminuit, et in cineres furit, ne quis exstet sepulturae locus« (l. V, c. 11). Atqui in illa ad Constantinum Magnum oratione tyranni non ubique, sed in quibusdam tantum orbis terrae partibus in Christianos saevire dicuntur.

Verum haec specie verboque tenus repugnantia, non multum alios morantur. A nobis siquidem jam observatum est duplicem a Lactantio denotari Christianorum acerbissimam vexationem, unam a Diocletiano, alteram a Licinio excitatam, ac priorem quidem praeteritam, posteriorem vero praesentem. Si ergo alicubi, ut in citato loco, de illa etiam uti adhuc praesente loquatur, ibi non historici, sed oratoris sequitur morem, a quo res praeteritae tamquam praesentes non raro exhibentur. Sufficit autem ad utramque [Col. 0873D] recte distinguendam, ut unius elapsum, alterius praesens indicetur tempus. Nihil porro vetat, quominus Liciniana persecutio, non ubique saeviens, designari potuerit.

Minoris procul dubio ponderis illud est, quod urget Isaeus Lactantium, ubi celeberrimos memorat Christianae religionis defensores, nullum Arnobii praeceptoris sui, qui eodem ac ille tempore causam Christianorum agebat, habuisse sermonem. Rationes enim reddidimus, cur Arnobium praetermiserit, vel, si velis, pepercerit nomini ejus, ac venerandae semper magistri dignitati (supra, c. 3, art. 2).

Neque etiam validius videtur aliud ejusdem Isaei argumentum, inde petitum, quod varii scriptores, [Col. 0874A] atque in primis Hieronymus, qui Lactantii opera sedulo recensuit, nullibi dixerint hosce Divinarum Institutionum libros Constantini Magni inscriptos fuisse nomini, aut illum in eis compellatum. Nam idem ipse Hieronymus simili silentio praeterivit cui pulcherrimus, ut ipse ait, Lactantii de Ira Dei liber, et alius de Persecutione, inscripti nuncupatique fuerint.

Nec erat sane quod instaret Isaeus Lactantium ad hos edendos libros compulsum fuisse, cum Christianorum templum anno Christi, sicut diximus, 302 funditus dirutum vidisset; atque idcirco illorum editionem ad illud usque distulisse tempus, quo Constantinus Magnus pacem ecclesiis reddidit. Quid enim mirum est, si tempus ille exspectaverit magis [Col. 0874B] opportunum, quo videlicet piissimus ille imperator, victo Licinio, tantum favebat Christianis, quantum Licinius ille adversus eos in quibusdam provinciis furebat ac bacchabatur?

Major itaque ac tota pene difficultas posita videtur in manuscriptorum codicum auctoritate. Constantini quippe nomen, et verba quibus Lactantius eum alloquitur, penitus omissa sunt in antiquissimo Bononiensi, et aliis diversae aetatis manuscriptis codicibus, ac pluribus etiam editis, sed in aliis tamen non minori numero inveniuntur. Nam ut quinque Vaticanos, aliosque aut prius, aut posterius exaratos praetereamus, haec omnia exhibentur in Floriacensis olim monasterii, nunc regiae bibliothecae codice, qui ibi numero 3735 notatur, et ab annis 900 videtur [Col. 0874C] exaratus. In altero autem quondam Claudii Puteani, jam vero regiae ejusdem bibliothecae numero 3736 ab annis circiter 800 descripto, ea Lactantii ad Constantinum allocutio non quidem occurrit, sed in illo hic legitur libri secundi titulus: »Incipit liber secundus Lactantii Caecilii Firmiani, de Origine erroris, ad Constantinum.« Neque id temere ab amanuensi librario scriptum putaveris. In eodem etenim codice idem Constantini nomen sic initio libri tertii praefigitur: »Vellem mihi, Constantine imperator, quoniam veritas, etc.« Similiter et quarti initio: »Cogitanti mihi, Constantine imperator, et cum animo, etc.« Rursus vero quinti exordio: »Non est apud me dubium, Constantine imperator, quin hoc opus, etc.« Longioris et fortasse parum utilis operae [Col. 0874D] pretium foret alios omnes enumerare codices, in quibus ea omnia leguntur. Nam et horum codicum major est numerus, sed non plures diu ante vulgatas typis editiones scripti sunt.

In hisce porro editionibus, ubi Constantini nomen, et Lactantii ad eum sermo reperiuntur, prior nominanda est, quae Romae ex domo Petri de Maximo, anno 1468, prodiit. Legitur quoque in editione Betuleii anno 1563 et aliis plerisque omnibus. Thomasius vero in illius, quam anno 1570 publici juris fecit, notis observat hanc Lactantii ad Constantinum orationem ab duobus Bononiensibus et quinque Vaticanis abesse, quam idcirco Isaeus, quemadmodum [Col. 0875A] Constantini nomen, ex Lactantii textu postea abstulit.

Non dubium itaque est quin tanta manuscriptorum codicum discrepantia suspensum teneat plurimorum animum, ne in unam citius inclinet, quam in alteram partem. Et certe si major Bononiensis codicis antiquitas aliis praeponderare videatur, aliorum tamen in Galliis descriptorum aetas, quae uno vel altero tantum saeculo posterior est, suum habet pondus, suamque auctoritatem. Huc accedit, quod nulla videatur ratio cur ea Lactantii oratio, et Constantini nomen his libris aut adjicerentur aut tollerentur. Nihil quippe haec conducunt ad Lactantii propositum, atque iis additis aut deletis, nec minus integri sunt ejus libri, nec meliores aut pejores. Postremo [Col. 0875B] non ignobiles critici Lactantianum stylum agnoscunt in ea oratione, quae tolli facilius potuit, quam adjici.

Verum majoris forsitan ponderis forent haec argumenta, si plura non essent alia fragmina, quae fraudulenter iisdem Divinarum Institutionum libris inserta videntur. Praeter alia quippe plura de quibus mox agendum, altera certe Lactantii ad Constantinum oratio, priore, uti animadvertimus, longior, sub finem totius operis in quibusdam editionibus tamquam genuina legitur, et in quibusdam aliis rejecta est ad marginem (l. VII Inst., c. 26). Sed eam Isaeus neque in duobus manuscriptis Bononiensibus, neque in duodecim Vaticanis, neque in caeteris quos ipsi videre licuit, se invenisse profitetur. Neque alii [Col. 0875C] etiam, posterioribus in Anglia, Cantabrigiae, et Oxonii editionibus praefecti, illam in iis, quibus usi fuerant, manuscriptis Anglicanis repererunt. Abest quoque a Romana editione, divulgata anno 1468, et ab eo, quem nos accurate recensuimus, codice manuscripto regiae bibliothecae, numero 3736, ab annis, ut diximus, circiter 800 exarato. De altero autem antiquiore ejusdem bibliothecae exemplari nihil statui potest; quando quidem ultima ejus folia post medium caput nonum libri septimi avulsa aut deperdita fuere.

Cum itaque haec oratio sive allocutio tot antiquiorum codicum auctoritate destituatur, nonne inde haud incerto confici potest illam omnino spuriam esse et adulterinam? At si haec notha est, et conficta [Col. 0875D] ab aliquo nugatore, cur non et alia prior? Sed par omnino non videtur ratio. Secunda etenim haec oratio longe majores suppositi additamenti notas prae se fert, quam prima. Haec quippe in multis, uti jam observavimus, exstat tam antiquioribus, quam recentioribus manuscriptis, illa in paucissimis, iisque aetatis ultimae. Deinde vero posterior non tantum huic priori, sed ipsimet genuino Lactantii textui adversatur. In illa quippe, uti observatum est, scriptor dixit christianos in magna saltem mundi parte horrendis suppliciis torqueri, caedi et necari: in hac e contrario, qui Dei nomen vitio verteret Christianis, esse neminem. In prima tyranni et Christianae religionis hostes infensissimi tum imperasse dicuntur: [Col. 0876A] in altera asseritur eos, datis scelerum suorum poenis, jacere profligatos, solumque Constantinum summa rerum potiri. Nonne autem inde concludi haud absurde potest hanc secundam orationem supposititiam esse, ac vero Lactantii textui tam praepostere insutam, quam altera genuina, atque ab ipso reapse profecta haud immerito videtur? Quod si res ita se habeat, dicendum erit hos divinarum Institutionum libros a Lactantio, uti diximus, editos esse anno 320 aut 321, quo tempore jam susceptae erant Licinium inter et Constantinum inimicitiae ac simultates, et ille in christianos saeviebat. Verumtamen quia falsarii et vetustissimorum codicum corruptores tanta temeritate nefarias manus libris Lactantii inferre ausi sunt, quid de his orationibus statui debeat, [Col. 0876B] expendas velim, et pronunties. Interim vero alia borum librorum loca examinanda sunt, quae similiter spuria, aut etiam depravata, et adulterata fuisse perhibentur.



ARTICULUS III. De fragmentis pluribus quae spuria videntur, et Lactantii textui praepostere inserta.

Omnibus scripta Lactantii legentibus obviam multa veniunt, quae in illius textum perperam intrusa plurimis non prorsus immerito jure videntur. Primum illud est: »Sicut mater sine exemplo genuit auctorem suum, sic ineffabiliter pater genuisse credendus est coaeternum. De matre natus est, qui ante jam fuit; de patre, qui aliquando non fuit. Hoc fides [Col. 0876C] credat, intelligentia non requirat. Ne aut non inventum putet incredibile, aut repertum non credat singulare« (Lactant., l. II, c. 8 et 9). Multi autem haec ab insulsissimo quodam scriptore praepostere omnino addita existimant. Nam Isaeus nos admonuit ea deesse in antiquissimo Bononiensi, octo Vaticanis, aliisque optimis codicibus. Alii vero annotarunt illa quoque ab iis abesse, quos ad castigandam horum Lactantii librorum editionem prae manibus habebant. Desiderantur etiam in duobus vetustioribus regiae bibliothecae exemplaribus ab annis 900 et 800 exaratis.

Deinde vero quisquis ea, quae fragmentum antecedunt et sequuntur, vel levissime legerit, confestim comperiet eo Lactantii sermonem plane turbari. Apertam [Col. 0876D] insuper animadvertimus in hoc tametsi brevissimo additamento repugnantiam. Nam ibi Filius Dei Patri suo coaeternus, et nihilominus aliquando non fuisse, sive non coaeternus asseritur. Scimus quidem a Betuleio observatum in secunda editione Romana legi: »Qui aliquando non defuit.« Sed quis non videat hanc emendationem a scriptore aliquo oculatiore factam, ut tolleretur tam evidens contradictio? Recte ergo verba illa in aliis editionibus stellulis inclusa, melius in aliis ex textu ad marginem rejecta, in notis spuria esse animadvertuntur. Non desunt tamen docti quidam viri, qui haec genuina esse ac catholico sensu dicta existimant. Sed illorum rationes infra examinabimus, ubi de Filii Dei divinitate agemus.

[Col. 0877A] Nec multo post, ubi Lactantius de rerum omnium creatione disputare incipit, adjecta similiter videtur haec periodus: Fecit in principio bonum et malum, id plane quid sit, apertius explicabo; ne quis me ita loqui arbitretur, ut poetae solent, qui res incorporales quibusdam figuris quasi visibilibus comprehendunt, cum praesertim ipsum adhuc nihil esset. Tota enimvero haec periodus plane inconcinna, et Lactantio prorsus indigna, ab plerisque omnibus editionibus rejecta est; tum quia in manuscriptis Bononiensibus, undecim Vaticanis, aliisque quamplurimis non invenitur; tum quia Manichaei errores redolere pluribus visa est. Nos tamen illam legimus in antiquiore manuscripto codice regiae bibliothecae, qui numero 3735, sed non in altero, qui sequenti numero notatur. At [Col. 0877B] inde nihilominus colligitur jam a longo tempore eam Lactantii nostri textui fuisse inepte adjectam. Neque immerito quidem. Nam haec verba ibi Lactantii sermonem perturbant et confundunt. Nonnulli praeterea addunt his verbis significari Deum fecisse bonum et malum, non modo ante creationem mundi, sed etiam ante Filii sui generationem. Si res ita sit, nihil profecto doctrinae Lactantii, ut postea ostendemus, magis contrarium fingi poterat.

Paulo post in vetustiore codice regio media inter haec verba: Tam etiam charus est, et ista: Hunc ergo ex bono per se malum effectum, Graeci , haec interjecta fuere: Etiam charus est. De quo nunc parcius, quod alio loco et virtus ejus, et nomen, et ratio enarranda nobis erit. Interim de hoc uberius, ut [Col. 0877C] dispositio divina noscatur; quia nec bonum intelligi sine malo potest, nec malum aeque sine bono, et sapientia boni malique notitia est. Hunc ergo malum spiritum, Graeci , etc. Sed haec neque in aliis manu exaratis codicibus, nec in editis pluribus occurrunt, nec ullus scriptor alicubi se ea legisse annotavit. Si ergo genuinum est hoc fragmentum, peccarunt profecto ii, a quibus avulsum aut omissum fuit. Si spurium et nothum, multo nequiores sunt, qui illud, data opera, textui Lactantiano inserere ausi sunt.

Paucissima vero post verba, et ante haec: Exorsus igitur Deus, etc. interpositum est aliud additamentum, caeteris multo grandius, et cujus longitudo illud integrum a nobis describi non sinit. Ibi autem scriptis traditum legimus mundum a Deo creatum, ut [Col. 0877D] rebus contrariis sibique repugnantibus constaret; factos etiam duos spiritus, unum bonum, pravum alterum, ut in illorum potestate essent, quae in mundo sibi invicem adversantur. Similiter Deus, uti ibidem asseritur, hominem creaturus, bonum fecit et malum, ut virtus esse posset. Quia tamen fas non est malum a Deo proficisci, ille constituit spiritum pravum malorum inventorem, deditque illi ad mala excogitanda ingenium et astutiam, ut in eo esset et voluntas prava, et perfecta nequitia. Ambos autem illos spiritus ad certamen sic composuit; ut alterum praeposuerit bono, et malo alterum. Postea creavit multos angelos repugnantis naturae, qualis deorum, quorum pars post mundum conditum a coelestis substantiae [Col. 0878A] vigore descivit. Omnes porro angelos, quorum principes erant illi duo spiritus, fuisse in principio pares, et ejusdem apud Deum conditionis.

Et haec quidem in hoc longiori sane additamento enarrantur. Sed Isaeus asserit illud non reperiri in antiquissimo Bononiensi codice, neque in duodecim Vaticanis, aliisque plurimis. Spark. vero notat illud etiam abesse ab Anglicanis, quorum copiam habuit, excepto tamen Bulliosensi. Deest quoque in editione Romana anno 1568 divulgata, et aliis emendatioribus, quemadmodum et in pervetusto regio exemplari numero 3736. Fatemur quidem illud a nobis inventum in altero antiquiori numero 3735, sed hoc ad marginem addito carmine:

Qui legis haec, lector, foveas laqueosque caveto.

[Col. 0878B] Putavit itaque librarius, aut codicis emendationi praepositus, in hoc fragmento venenum propinari Manichaeorum, qui duo principia, unum bonum, et malum alterum imperite praedicabant. Eadem fuit opinio Isaei, qui in notis suis observat impium illud dogma numquam alibi clarius adstrui. Spark. tamen Betuleium castigat, quod in suis ad hunc locum commentariis scripserit Lactantium ibi pugnare contra errorem Origenistarum et Manichaeorum, qui Deum mali auctorem esse voluerunt. Caeterum Betuleius hoc additamentum asteriscis voluit includi, quia illud aut adulterinum, aut saltem plane dubium esse arbitrabatur. In eo autem mortiferum aliquod Manichaeorum virus versute et subtiliter insinuari inde colligi potest, quod illius auctor aperte pronuntiat Deum [Col. 0878C] fecisse bonum et malum. Sed quoniam duriora videri poterant haec verba, ut ea corrigeret, aut mitigaret, paulo post addidit: Et quoniam fas non erat ut a Deo proficisceretur malum (neque enim contra se ipse faceret), illum constituit malorum inventorem, quem cum faceret, dedit illi ad mala excogitanda ingenium et astutiam; ut in eo esset et voluntas prava, et perfecta nequitia, et ab eo contraria virtutibus suis voluit oriri, eumque secum contendere, utrumne ipse plus bonorum daret, an ille plus malorum. Verum quid hac, inquiet aliquis, subdola emendatione voluit sibi versipellis ille scriptor? Nonne legerat quae paulo ante ab ipso Lactantio nostro vere scripta sunt, a Deo factum alterum spiritum, in quo indoles divinae stirpis non remansit: Itaque suapte invidia, inquit, [Col. 0878D] tamquam veneno infectus est, et ex bono ad malum transcendit, suoque arbitrio, quod a Deo illi liberum datum fuerat, contrarium sibi nomen adscivit. Unde apparet cunctorum malorum fontem esse livorem. Nonne haec uti orthodoxa, ita satis clara et perspicua erant? Quid opus erat obscura et malitiosa aliqua interpretatione ibidem paucas post lineas adjecta? Quantumvis autem illa bono aliquo sensu explicari possit, cui, amabo te, credibile fiet omnia haec plane inutiliter ab Lactantio fuisse adjuncta?

Praeterea in hoc additamento duo spiritus, quos Lactantius a Deo primum creatos memorat, dicuntur angelorum principes. Atqui in libro quarto, ad quem illius additamenti auctor nos mittit, prior spiritus a [Col. 0879A] Lactantio appellatur verus Dei Filius (lib. IV, cap. 6 et 7). Ad haec vero, angeli in eodem fragmento finguntur non unius, sed repugnantis naturae, qualis deorum. Sed ubi, quaeso, Lactantius ita umquam locutus est? Quid etiam quod scriptor ille ab Lactantiani sermonis imitatione ita recessit ut duas intra lineas haec verba, exorsus est fabricam mundi, repetantur. Denique quantum hoc additamento male interrumpitur oratio Lactantii, tantum illo sublato, tota sibi cohaeret, et aptissime connectitur.

Aliud porro fragmentum, praecedente longius in libro septimo exhibetur (lib. VII, cap. 5). Auctor autem illius declarat in aliis libris, et paulo antea se iis respondisse, qui objiciebant culpam hominis refundendam in Deum, qui malum sicuti et bonum fecit. [Col. 0879B] Praeterea nulla, inquit, posset esse virtus, nisi Deus diversa fecisset. Sublato enim malo, bonum etiam tollitur. Fecit igitur Deus bonum et malum, ut virtutem exercitatione, et de malorum conflictatione redderet perfectam. Nulla enim sine hoste et certamine victoria est. Quemdam vero contra argumentantem sic inducit: Si bonum sine malo esse non potest, quomodo primum hominem dicis ante offensum Deum in solo bono fuisse, aut postea in solo bono futurum? Huic itaque continuo respondet se hanc quaestionem in prioribus libris praetermisisse; ut ibi opportuniori loco illa discuteretur. Quapropter ut eam nunc solvat, docet primo hominem constare corpore terreno, et anima tenui, sed aeterna; quae cum sibi contraria sint, necesse est hominem bono et malo esse obnoxium: [Col. 0879C] Animae autem, inquit, adscribitur bonum, quia indissolubilis est; corpori autem malum, quia fragile est. Quamobrem bonum et malum separari non possunt, nisi anima a corpore separetur. Porro autem boni malique notitia simul primo homini data est: sed cum esset in bono tantum, id ipsum bonum esse ignorabat. Ast ubi primum percepit boni et mali intelligentiam, de beatitudinis loco in communem orbem relegatus est; ut experiretur bonum et malum, quorum naturam agnoverat. Unde apparet homini, ut bonum a malo discernat, datam esse sapientiam, quae sine malo stare non potest.

Primus autem homo, pergit ille, quamdiu fuit in solo bono, vixit sicut infans boni et mali nescius. Sed non potest esse sapiens, et sine ullo malo beatus [Col. 0879D] ante animae corporisque separationem. Tunc enim sicut corpus ita et malum concidet, atque solum bonum cum anima beata semper permanebit. Sic ergo Deus hominem in hac vita medium inter utrumque posuit, ut haberet boni vel mali sequendi licentiam. Sed quia mala bonis, et bonis mala apparentia permixta sunt, officium sapientiae desideratur; quo plus mente videamus, quam corpore. Cum autem id difficile et rarum sit, ideo sapiens, qui fragilia bona contemnit; et Christianus, qui pro fide nec tormenta nec mortem recusat, pro stulto habetur. Homo ergo a Deo factus est mortalis, et malis subjectus, ut virtutem caperet, eique virtus daret immortalitatem.

Atque ita disputat auctor hujus fragmenti. At illud [Col. 0880A] spurium, et Lactantio suppositum esse inde conficitur, quod illud Isaeus in codicibus Bononiensibus, duodecim Vaticanis, et aliis, Spark. vero in omnibus Anglicanis affirmant non inveniri. Neque a nobis etiam repertum est in vetusto codice regio numero 3736. De alio autem antiquiore nihil statui potest, quia ibi decurtatum mutilatumque fuit. Omittitur quoque in antiquis editionibus Romana, Florentina, Antuerpiensi et aliis melioribus. Betuleius vero suspicatus est illud a Gryphio omnium primo typis editum.

Quapropter a plurimis repudiatur tamquam adulterinum. Quidam vero suspicantur illud fabricatum esse a veteratore quodam, ingenioso aeque ac callido, qui Lactantii stylum recte imitatus est. Sed hoc procul dubio non fuit difficile homini, qui sua dicta ex [Col. 0880B] variis ipsiusmet Lactantii libris collegerat. Nobis tamen facile non persuadebitur tot uno in loco adhibitas a Lactantio comparationes, quot iste ingessit in primam hujusce fragmenti partem. Multo autem minus putamus eumdem Lactantium illa usum fuisse, quae desumitur ex Circo, contra quem tam vehementer, et jure tam merito declamat. Praeterea ille non obscure significat, quae in prima fragmenti illius parte disputantur, jam satis a se fuisse tractata: At enim, inquit, jam saepe dictum est virtutem nullam fuisse futuram, nisi haberet, quae opprimeret (Lact. cap. 22). Auctor vero hujus additamenti palam declarat, aut potius fingit se haec leviter attigisse, quamvis ea quae ibi scripsit, ex quinto ac praecipue ex sexto Divinarum Institutionum libro delibaverit (lib. V, cap. [Col. 0880C] 7 et 21; lib. VI, cap. 15; lib. II, cap. 12; lib. VII, cap. 4 et 5; lib. de Ira Dei, cap. 15). Nec potiori ratione dicere poterat quaestionem de homine, qui sine malo esse non potest, in superioribus libris fuisse praetermissam. Quae enimvero ibi protulit, haec pleraque omnia ex secundo et septimo Institutionum, atque ex libro de Ira Dei excerpta fuisse quivis facile cognoscere poterit. Scimus quidem librum de Ira Dei a Lactantio, ut fusius infra ostendemus, editum fuisse post septem Divinarum Institutionum libros, ubi hoc additamentum legimus. At certe si ibi ab eo scriptum fuisset, et tanta cura hanc solvisset quaestionem, certe in libro de Ira Dei, ubi eam retractavit, non omisisset nos solito suo more ad hunc locum mittere, aut aliquam illius facere mentionem.

[Col. 0880D] Porro autem etiamsi Isaeus illud, sicut superiora fragmenta rejecerit, nec passus sit ea in Lactantii textu typis mandari, solius tamen Bononiensis codicis auctoritate fretus haec, ubi Lactantius de Cypriano disserit, illius inseruit textui: Unde apparet disertissimo et doctissimo viro, quantum ad sacrilegos attinet refellendos, non facultatem dicendi, sed consilium defuisse in eo praecipue, quod Demetrianum veritatis expertem, non ratione prudentiae humanae, qua uti in principio debuit, sed auctoritate coelestium praeceptorum, quorum ille se hostem fatebatur, exstinxit (lib. V, cap. 1). At ibi solita Isaei desideratur diligentia, qui nobis expresse non edisseruit quo in manuscripto Bononiensi, an in vetustissimo, aut altero recentiore [Col. 0881A] haec scripta sint. Tametsi vero in priore exstarent, numquid illius solius auctoritas prae caeteris omnibus valere debebit? Nonne et in eo sunt aliqua, sicut in aliis, librarii errata? At illud alicujus scriptoris esse additamentum inde patet, quod eadem de Cypriano postea et elegantius dicantur. Vero autem simile non est Lactantium censuisse repetenda esse haec injuriosa verba, quae de tam eximio scriptore non jure prorsus merito dicta vidimus. Nonne ergo multo verisimilius, ne dicam certius, est hanc repetitionem oscitanti librario esse adscribendam? (Lact. cap. 4.)

Denique vir cl. Stephanus Balusius (Balus. lib. II, Miscell. pag. 46) aliud breve de extremo judicio fragmentum edidit, quod quidem in codice 1095 Colbertinae Bibliothecae post septem Divinarum Institutionum [Col. 0881B] libros, et ante librum de Ira Dei descriptum invenerat. Codicis autem hujus auctoritate fultus, existimavit illud a Lactantio revera profectum fuisse. Balusium secutus est Thomas Spark., qui illud postea ex duobus Anglicanis codicibus in editione Oxoniensi typis excudi curavit. Nos vero duos alios, de quibus paulo post agendum, in Colbertina bibliotheca vidimus, ubi etiam idem fragmentum eodem modo reperitur. Verum quomodo fieri potuit, ut illud in his tantum, quae profecto recentissima sunt, exemplaribus, non autem in aliis longe pluribus et antiquioribus occurrat? Cur etiam in hisce manu tam recenti scriptis libris suo in loco descriptum non fuit? Nonne inde concludi potest nullam esse rationem, cur illud ex Lactantii nostri potius quam alterius auctoris libris transcriptum dicatur? Ut ut sit, tanti breve hoc fragmentum [Col. 0881C] non est momenti, ut in illius inquirendo parente diutius detineamur. Nihil novi enim nobis suppeditat, nisi Heliae Thespitis nomen, qui, ut ibi traditur, fide (mss. duo Anglicani, fidem) Judaeorum Antichristum persecutus est. Sed vereor, ne et haec verba cum iis non convenire possint, quae Lactantius et in libro septimo Institutionum, et in epitome de Judicio extremo scriptis tradidit.

At mirum sane quanta confidentia recentior quidam criticus (Simon. Epist. XXV select. Roterodami, anno 1704) in una ex selectis suis epistolis asseruit haec omnia fragmenta, de quibus hactenus disputavimus, genuina esse ac sincera, atque a Lactantii textu ab iis fuisse amputata, qui in monasteriis olim codicum veterum praeerant emendationi. Nos vero ibidem monitos [Col. 0881D] esse voluit fore ut in altera epistola, ne in hac longior esset, eadem tantummodo fragmenta examinet. An fidem liberaverit, nobis est incompertum. In citata autem epistola fatetur ea additamenta, in quibus Manichaeorum errores deprehenduntur, in meliorum codicum manuscriptorum parte non inveniri. Sed audacter affirmat a multis saeculis emendatores horum codicum ex auctorum textu haec et alia plura sustulisse, quae sibi orthodoxa non videbantur. Denique haud dubitanter asseverat Lactantium, qui theologicis dogmatibus nostris non perfecte imbutus fuerat, potuisse falsis Manichaeorum, a Gnosticis oriundorum, infici opinionibus.

[Col. 0882A] Sed vide, quaeso, insolitam plane hominis, cui critici nomen tanto in amore et deliciis est, sagacitatem, novumque profecto argumentandi genus. Lactantius, ait vir ille criticus, potuit Manichaeorum erroribus coinquinari; ergo his revera coinquinatus est; ergo illa, de quibus agitur, scripsit fragmenta; ergo monachi codicum emendatores illa amputaverunt. O dignam certe tanto critico argumentationem! Sed ut tanti sceleris monachos accusaret, prius ipsi probandum erat Lactantium his Manichaeorum erroribus revera fuisse contaminatum, deinde scripta esse a Lactantio illa additamenta, ac quando a monachis avulsa, aut in posterioribus non descripta codicibus. At haec nunquam sane probabit, aut ullus alius probare poterit. Praeterea vero pluribus rationibus demonstravimus [Col. 0882B] notha et spuria esse ea omnia additamenta, atque ea potissimum quae Manichaeorum virus venenumque redolere videntur. Nec minus clare ac perspicue ostendimus plerisque iisdem fragmentis orationem Lactantii praepostere turbari, atque oppositos ejus doctrinae propugnari errores. Sed pudet longiorem operam perdere in refellendis calumniis, quibus neotericus ille scriptor non solum fidem monachorum, sed vetustissimorum etiam scriptorum doctrinam in suis passim scriptionibus infamare frustra conatus est. Parcendum tamen homini, qui antequam animam anno 1712 ageret, veniam ab iis, quos tam graviter, quam immerito offenderat, publice petiit, obiitque in catholicae Ecclesiae sinu. Unum certe optandum, ut ad meliora animum eruditionemque suam convertisset.



[Col. 0882C] ARTICULUS IV. De variis erroribus Lactantio adscriptis.

Si quae in additamentis, hactenus recensitis, sint Lactantii errata, haec non Lactantio nostro, ut vidimus, sed aliis otio suo abutentibus, tribuenda esse plerique omnes haud plane immerito arbitrantur. Ad ipsummet vero Lactantium spectant plurimae falsae opiniones, omnisque prorsus generis errores, quos multi sane sibi visi sunt in ejus passim scriptis deprehendisse. Tantus vero eorum est numerus, ut vix unquam alius scriptor tam saepe in paucis libris errasse videatur. Aliqui enim centum et septuaginta illius errata olim numerabant, alii ea postmodum ad quatuor supra nonaginta, alii vero ad minorem numerum [Col. 0882D] redegerunt. Major autem illorum pars ad fidem orthodoxam, minor ad moralem disciplinam, minima ad res physicas pertinet. Sed quo major fingitur eorum numerus, eo facilius omnes intelligunt plura ex notatis locis sana esse, nec digna plane quibus illa censoriae severitatis nota inuratur. Quamobrem in Romana Operum Lactantii editione, anno 1468 divulgata, frater Antonius Raudensis Theologus, sicut ibi scriptum legimus, a fratre Adamo Genuensi his versibus redarguitur:

Hic male corripuit stolidis Antonius ausis
   Auctorem, in variis causa pianda locis.
Non erat in tenebris errantis imaginis astrum
   Dicere, vel nitidum luce carere jubar. [Col. 0883A]
Denique cum sanctae Ecclesiae pia lumina constet
   Obsequio ex tanto conticuisse viro:
Tu vero eloquio lingua interdicta latino
   I cubitum; nam te pensitat elleborum.

Verumtamen non defuerunt postea inter recentiores heterodoxos non pauci, qui Lactantium vel aliorum adhuc errorum accusaverint, vel ipsum eorum, quae defendere frustra conantur, falsorum dogmatum fecerint conscium et fautorem. Sed tantam temeritatem postea opportuniori loco, ne eadem repetantur, duximus esse castigandam.

Gravioris procul dubio momenti debet esse testimonium Damasi Papae, qui in sua ad Hieronymum epistola hoc de Lactantii nostri epistolis tulit judicium: Fateor tibi eos, quos mihi jam pridem Lactantii (duo mss. Lectitanti) dederas libros, ideo non libenter lego; [Col. 0883B] quia et plurimae epistolae ejus usque ad millia spatia versuum tenduntur, et raro de nostro dogmate disputant: quo fit, ut et legenti fastidium generet longitudo, et si quae brevia sunt, scholasticis magis sint apta, quam nobis, de metris, et regionum situ, et philosophis disputantibus, plures mss. et edit. disputandis, alii disputantia. At his Damasus verbis: Raro de nostro dogmate, nihil aliud significare videtur; nisi eas quas Hieronymus proposuerat, de quibusdam sacrae Scripturae locis quaestiones. Deinde vero haec Damasi censura spectare tantum videtur Lactantii, si nomen ejus ibi scriptum sit, epistolas, non autem divinarum Institutionum libros, in quibus, sicut in aliis, plura sane, uti ex illorum analysi, et aliis infra fusius dicendis, facile dignosci potest, de nostris dogmatibus [Col. 0883C] et placitis nec jejune, nec indocte disputat. Quid vero, quod Hieronymus, ad quem scripsit Damasus, sic de iisdem Lactantii libris loquitur: Firmianus quoque noster in praeclaro Institutionum suarum opere, Y litterae meminit, et de dextris et sinistris, hoc est, de vitiis et virtutibus, plenissime disputavit (Hieronym. Comment. in Eccles. pag. 770). De ipsius autem epistolis nihil possumus certo definire; quandoquidem nullae ad nos pervenerunt.

At saltem Gelasius primus, inquiet aliquis, in concilio Romano, opera Lactantii, cum aliis, quae catholica et apostolica romana Ecclesia non recipit, his rejecit verbis: Opuscula Lactantii apocrypha. At plures olim dubitaverunt utrum ea verba genuina germanaque sint. Nos vero certo certius scimus illa in omnibus [Col. 0883D] antiquioribus et melioris notae manuscriptis codicibus reperiri. Sed non minus compertum habemus [Col. 0884A] hoc Gelasii papae decreto plura veterum Ecclesiae Patrum, uti Tertulliani, Eusebii Pamphili, et aliorum scripta, tamquam apocrypha amandari, quae nihilominus sana et orthodoxa esse omnes ultro fatentur. Eo itaque nomine notata fuerunt, vel propter alias eorumdem scriptorum lucubrationes, erroribus infectas; vel propter quaedam errata, quibus alicubi asperguntur. Nemo autem negare potest Lactantium nostrum hos divinarum Institutionum libros conficiendo, in plures impegisse errorum scopulos, atque in eum in primis, quem Chiliastae de millenario Christi post extremum judicium in terris regno finxerant. Nonne autem is solus error praedictae Damasi censurae locum dare potuit? Nos autem de illo egimus, et infra adhuc aliquid dicemus.

[Col. 0884B] Alios porro sive veros, sive adscriptos illi errores solito candore nostro sic suo loco exponemus, ut, iis ulla absque dissimulatione explicatis, palam omnibus faciamus, quid in illis reprehensione dignum sit. Verum eadem ingenuitate alios eluemus, qui ei a quibusdam inconsiderantia, aut malevolentia adscribuntur. Nihil quippe nonnullis recentioribus magis cordi est, quam ut veterum Ecclesiae Patrum lapsus erroresque augeant et muliplicent. Nonnunquam tamen versuti illi homines simulant se illos aliquantulum excusare; quia errare humanum est, aut quia vetustis scriptoribus, ex ethnicorum ad Christi religionem venientibus, nondum satis explorata fuerant sacra nostra documenta. Sed hac subdola fraudulentaque excusatione nihil aliud agunt, quam ut illorum, [Col. 0884C] et antiquae ac semper venerandae traditionis infirment eleventque auctoritatem.

Caeterum qualescumque sint Lactantii naevi, aut errores, nos certe paulo post ostendemus Christianae religionis veritatem validissimis ab illo demonstrari rationum momentis. Negari quoque non potest in ejus libris plura christianae fidei de sacra Scriptura, de Deo, de Christo Domino, de veteri et nova lege, hujusque praeceptis et institutis documenta recte ab eo explicari, asseri et confirmari. Sed haec clarius et fusius traduntur in Divinarum Institutionum libris. Quapropter him rito censentur praecipuum esse illius opus, magna cura, animique contentione elaboratum. Neque tamen illud ea sola sacra, sed profana quoque et varia ac multiplici eruditione refertissimum [Col. 0884D] est.




[Col. 0883]
[JOSEPHI ISAEI CAESENATIS NOTAE IN SEPTEM LIBROS DIVINARUM INSTITUTIONUM.]



NOTAE IN PRIMUM LIBRUM DIVINARUM INSTITUTIONUM LACTANTII FIRMIANI.



CAPUT PRIMUM.

[Col. 0883D] Nam et abjecisse quosdam res familiares suas, etc. [Col. 0884D] Fuerunt hi Socrates, Democritus Abderites, de quo et ipse Lactantius lib. III, cap. 23, Anaxagoras, Clazomenius, et alii.

[Col. 0885A] Nam quia virtutibus amaritudo permixta est, vitia vero voluptate condita sunt, illa offensi, hac deliniti feruntur in praeceps, etc. Idem ait lib. de Ira Dei, c. 19. Haec autem causa praeter alias affertur, cur, cum virtus sit homini secundum naturam, vitium vero contra (ut est apud Senecam lib. de Ira II, cap. 13 et epist. 123; detrimentum, et Quintilianus lib. XII, cap. ult., et egregie demonstrat S. Thom. in p. 2, q. 71, art. 2), illam tam pauci, hoc tam multi amplectantur; nempe quia licet bonum virtutis sit hominis naturae consentaneum, secundum partem rationalem, tamen bonum sensibile, quo in vitium pellicimur, etiam ei convenit secundum partem sensitivam, quae rationi adversatur. Quamvis autem portio rationalis sit in homine potissima, nihilominus homo sequitur potius bonum sensus, quam bonum rationis, quia incipit a bono sensibile cognoscere et amare bonum rationis. At vero multo plures sunt incipientes, quam consummantes: ideo plures sunt, qui sistunt, et qui sunt in bonis naturae sensitivae, quam qui perveniant ad bona [Col. 0885B] rationis amplectenda; eo magis quod valida est illecebra sistendi in illis, et quiescendi, quoniam sunt ab ineunte aetate in usu, sunt etiam magis nota, nimirum evidenti experientia sensuum, sunt denique magis moventia, tum ratione promptae delectationis, tum ratione imminentis oppositi contristantis. Rationis autem bonum, quod est virtus, provecta aetate percipitur, et parum cognoscitur, et parum movet. Nam tristitiam, atque amaritudinem (ut ait Lactantius) saltem in principio permixtam habet; praemium vero et voluptatem in futurum promittit, ut ait Arist. III de Anim. Text. 53. Cajetanus d. quon. 71.

Multum tamen nobis exercitatio illa fictarum litium contulit, etc. Fictarum ait litium; nam verarum nunquam patronus fuit, cum ne forum quidem attigerit, ut testatur ipsemet lib. III, cap. 13. Olim autem cum in Graecia, et Romae floreret eloquentiae studium, juvenes percepta grammatica ducebantur ad rhetores, qui themata illis vel confecta, vel ex historiis petita [Col. 0885C] proponebant, qualia sunt, quae in Senecae patris, et Quintiliani declamationibus, et apud graecos scriptores etiamnum multa reperiuntur; in quibus pueri in scholis sese dictione ac scriptione exercerent, ut postea serio ad populum vel senatum eloqui possent: sed et in utramque partem disserere, et , id est propositiones inopinabiles, et materias infames pertractare consueverant, de quibus Gell. lib. XVII, cap. 12. Ita enim ad dicendum de re quacumque, prompti atque instructi fiebant. Qui igitur hac dicendi ratione in scholis erudiebantur, declamare dicebantur, orationesque hujusmodi ad forensium actionum similitudinem dictae, declamationes vocabantur. Unde S. Hieronymus in quaestionibus ad Damas: Nec aures (inquit) Quintiliani flosculis, et scholari declamatione mulcendae. De quibus non parum multa apud Quintil. lib. II, cap. 10, et lib. IV, cap. 2, Senec. in Prologo Declamationum. Floruit in eo dicendi genere Libanius sophista, ob id sane quam gratus Juliano [Col. 0885D] Imperatori, de quo scripsit Eunapius. Item Carneades, de quo meminit idem Lactantius lib. V, cap. 15. Paulus quoque Tyrius eo nomine tam charus Adriano Imperatori fuit, ut Tyrum ejus patriam fieri metropolim ab eodem Imperatore obtinuerit, ut scribit Suidas. Hae itaque exercitationes erant, quibus paulo supra Lactantius ait se in professione illa oratoria diu versatum, juvenes olim non ad virtutem, sed plane ad argutam malitiam erudivisse, multumque illarum usum nunc sibi profuturum, ad causam veritatis adversus Gentes perorandam.

Nam si quidam maximi oratores, etc. Ipsum fortassis M. Tullium intelligat, quem a forensibus actionibus, et gerenda republica, in philosophiae studio, tanquam in portu conquievisse ex ipso novimus initio Tusculanarum, et lib. pr. Academic. quaest.

Et si quidam prudentes, et arbitri aequitatis, Institutiones civilis juris compositas ediderunt, etc. Fuerunt [Col. 0886A] hi Caius, Ulpianus, Paulus, Florentinus, Callistratus, Martianus.

Erroresque turpissimos sopiamus. In aliquibus impressis libris, post haec verba, subtexitur illa oratio. Quod opus nunc nominis tui auspicio inchoamus, Constantine, Imperator maxime. Qui primus romanorum principum, repudiatis erroribus, majestatem Dei singularis ac veri, et cognovisti, et honorasti. Nam cum ille dies felicissimus orbi terrarum illuxisset, quo te Deus summus ad beatum imperii culmen evexit, salutarem universis, et optabilem principatum praeclaro initio auspicatus es; cum eversam sublatamque justitiam reducens, teterrimum aliorum facinus expiasti: pro quo facto dabit tibi Deus felicitatem, virtutem, diuturnitatem, ut eadem justitia, qua juvenis exorsus es, gubernaculum reipublicae etiam senex teneas; tuisque liberis, ut ipse a patre accepisti, tutelam Romani nominis tradas. Nam malis, qui adhuc adversus justos in aliis terrarum partibus saeviunt, quanto serius, tanto vehementius idem Omnipotens mercedem sceleris exsolvet; quia ut est erga [Col. 0886B] pios indulgentissimus pater, sic adversus impios rectissimus judex. Cujus religionem cultumque divinum cupiens defendere, quem potius appellem, quem alloquar, nisi eum, per quem rebus humanis justitia, et sapientia restituta est? Haec oratio Constantinum alloquitur jam palam Christi religionem amplectentem, et impietatem aversantem; quo tempore Licinius Constantini in Imperio consors, pacta cum ipso Constantino conventa de christiana protegenda religione contemnens, Ecclesiam Dei per omnem Orientis oram vexabat: Occidens autem Constantini dominatum sortitus, summa pace ac tranquillitate potiebatur. Quamobrem nonnulli gravissimi et magni nominis viri ex hoc loco sibi tempus deprehendisse visi sunt, quo Lactantius hosce Institutionum suarum libros elucubravit. Putant enim, hoc contigisse anno Domini trecentesimo decimo sexto, quo persecutio Licinii vexabat Ecclesiam, et adversus eum a Constantino expeditio parabatur; atque in hac praefatione ad Constantinum, ut putant, directa, [Col. 0886C] vaticinatum fuisse Firmianum cladem illam ac perditionem Licinii, et Constantini victoriam. Ego vero haud possum, quin cum Thomasio sentiam, loca hujusmodi, quibus vel Constantinus appellatur, vel ad ipsum sermo dirigitur, notha esse ac supposititia, cum in antiquissimo omnium Sancti-Salvatoris bononiensis codice, in plerisque vaticanis, caeterisque probatioribus ea deesse animadverterim. Jam tota haec oratio non solum ab antiquissimo illo, atque item ab altero ejusdem coenobii codice, sed etiam a septem vaticanis, ab excusis florentinis, et ab aliis multis tum mss. tum impressis abest; et post illa verba (erroresque turpissimos sopiamus) continenter legitur (omissis ergo hujus terrenae philosophiae auctoribus, etc.). Habemus quoque alia Lactantii loca, quae omnium omnino codicum auctoritate fulta, nullam controversiam aut ambiguitatem patiuntur, quibus non satis consentiunt, quae in hac oratione leguntur. Ille quidem lib. V, cap. 2 et 4, cum enuntiat, qua causa ad scribendum accesserit, ait, se eo tempore, [Col. 0886D] quo in Bithynia oratorias litteras docebat, templaque Dei evertebantur, cum duos intellexisset (Porphyrium autem, et Hieroclem intelligit) ibi veritati superbius atque importunius insultare, suasque impietates et blasphemias adversus Christianam religionem evomere, illorum superba impietate stimulatum suscepisse id scribendi munus, ut omnibus ingenii sui viribus accusatores justitiae refutaret. Templorum autem eversio ex Diocletiani decreto, et Porphyrii trium librorum contra Christum editio in annum Domini trecentesimum secundum incidit. Verum hoc loco tum demum sibi hoc opus inchoari dicitur, quando in Occidente jam malis quiescentibus, in aliis tamen terrarum partibus adversus justos saeviebant; videlicet cum adversus Licinium a Constantino expeditio pararetur, quae contigit anno Christi trecentesimo decimo sexto. Quomodo autem simile vero videatur Lactantium impiis Porphyrii et [Col. 0887A] Hieroclis disputationibus, ut ipse ait, exstimulatum, et merita pro Dei religione ira succensum, quatuordecim annos moram traxisse, atque a calamo temperasse, et non protinus ad scribendum accessisse, seque ad refutandas illorum impietates primo quoque tempore contulisse? Illud etiam non parum habet momenti, quod quo tempore Lactantius Institutiones scribebat, crudelitas tyrannorum adversus christianos per totum orbem terrarum exercebatur; id enim expressis verbis ita testatur lib. V, cap. 11, quae (bellua) uno loco, etc. et cap. 12 ejusdem lib.: Ecce in eo est errore etc., lib. V, cap. 12. Ecce in eo est errore orbis ipse totus, ut bonos et justos viros, tanquam malos et impios persequatur, excruciet, damnet, occidat; et cap. 11 ejusdem libri: Quae (bellua) uno loco recubans, tamen per totum orbem dentibus ferreis saevit, etc. Et lib. VI, cap. 17: Spectatae sunt enim, semperque spectantur adhuc per orbem poenae cultorum Dei, in quibus excruciandis nova et inusitata tormenta excogitata sunt, etc. At tempore Licinianae persecutionis, [Col. 0887B] quo haec oratio ad Constantinum directa fingitur, quiescebat fere per orbem Christiana religio: tantum in Oriente vexationem aliquam patiebatur quod et ex hac oratione ostenditur, ubi dicitur: Nam malis, qui adhuc adversus justos in aliis terrarum partibus saeviunt, quanto serius, tanto vehementius idem omnipotens mercedem sceleris exsolvet. Quae vexatio, cum occidentem non attigerit, a Severo non est ejusmodi visa, quae inter alias Ecclesiae persecutiones censeretur; sic enim habet lib. II Histor.: Sane tum Licinius, quia adversus Constantinum de imperio certavit, milites ejus litare praeceperat, abnuentes a militia rejiciebat: sed inter persecutiones non computatur, adeo levioris negotii fuit, quam ut ad ecclesiarum vulnera pertineret.« Eusebius quoque in Vit. Constantin. lib. I: Uti (inquit) Imperium Romanum in duas partes diremptum noctis tenebris, et splendori diei omnibus persimile videretur; nam iis, qui Orientem obtinebant, tamquam noctis caligo offundebatur: illis autem, qui erant alterius [Col. 0887C] partis incolae, splendor clarissimae diei illuscescebat. Denique Sozomenus lib. I, cap. 2: Per idem tempus Christiani, qui versus orientem ad Lybes usque, qui sunt confines Aegyptiis, habitabant, conventus palam agere propterea non ausi sunt, quod Licinius benevolum suum erga illos animum mutaverat: at Graeci, Macedones, et Illyrici, qui versus occidentem suarum rerum domicilia habebant, Constantini opera, qui illi imperii romani parti praefuit, libero animo et securo Deum coluerunt. Permovere id quoque fortasse quempiam possit, quia si scripsit Arnobius anno Domini trecentesimo secundo, et opus suum quasi fidei suae vadem propere ac festinanter edidit, ut quamprimum inter fideles admitteretur, utique simillimum vero videtur, opus illud post quatuordecim annos a Lactantio visum, siquidem scripsisse illum velimus anno trecentesimo decimo sexto. At vero quid causae esse potuerit non apparet, cur cum semel Theophili, semel atque iterum Tertulliani, Cypriani, Minutii meminerit, qui omnes Christianorum causam adversus [Col. 0887D] gentes jamdudum egerant (nam Theophili quidem meminit in fin. hujus lib. I, Tertulliani lib. V, cap. 1 et 4, Cypriani eodem cap. 1 et 4, Minutii lib. I, cap. 11 et lib. V, cap. 1), tamen sui ipsius magistrum, qui causam eamdem non minus quam quisquam ipsorum acriter ac luculenter, sed propius et recentius multo peregerat, tam alto Arnobium silentio presserit, nisi quia uterque eodem scribebat tempore, necdum forte Lactantius Arnobii libros vidisse poterat. Sed et sanctus Hieronymus, qui primam librorum Lactantii editionem vidisse potuit (fuit enim fere illius contemporaneus, Hieronymi infantia Lactantii extremos dies, ut credi potest, propemodum attingente), quique tam sedulo illius opera recensuit, ut cuinam quodque eorum inscriptum ab illo fuerit dicere non omiserit, simpliciter et absque ullius ad quemquam inscriptionis commemoratione libros Institutionum pertransit, nec usquam [Col. 0888A] Constantini imperatoris meminit, cujus tamen profecto nomine librorum horum dignitatem atque existimationem apud omnes augeri plurimum posse intelligebat. Non meminit Honorius Augustodunensis, qui eodem modo quingentis ferme abhinc annis eorumdem Lactantii operum catalogum texuit. Non aliam putamus ob causam, quam quia hi libri ad Constantinum minime fuerint ab auctore inscripti, nimirum, ut probavimus, elucubrari coepti anno trecentesimo secundo, et ideo, ut credere par est, jam perfecti, absoluti, editi, antequam Constantinus impietatem palam aversaretur, et christianam fidem amplexaretur. Ita igitur sentio non solum Methodium et Arnobium eodem tempore, quo editi sunt a Porphyrio Commentarii illi blasphemi adversus Christum, nempe anno trecentesimo secundo, sed etiam Lactantium nostrum sacrilegas ethnicorum impietates adversis scriptis refutare aggressum, atque hanc orationem, quae tot rationibus exploditur, notham et supposititiam esse; neque sustineri [Col. 0888B] posse, ut censebat Thomasius, quod fieri potuerit, ut Lactantius ante tempora Constantini scripserit hos libros, sed eos Constantini tempore ediderit; non enim hic edidisse illos dicitur, sed nominis ejus auspicio tunc temporis inchoasse.



CAPUT III.

Tantarum. Haec dictio non magnitudinem, sed multitudinem hoc loco significat, ut fiat antithesis ad illud (una) ita Graecis promiscue significat, tot, et tantus: hanc dictionem in eadem significatione accipi apud jurisconsultos annotavit Antonius Augustinus lib. II Emendat. cap. p. ex L. Si ita legatum. D. de legat. p. ubi habetur: Sed non in ampliores, quam decem, qui legati sunt; quod si minus sunt, in tantos, quanti inveniantur. Sic, quantus, pro, quot, ut in d. L. et in L. 2, § Si vero. Cod. de praefect. Praetor. Aphric. Et quanti limitanei, in quibus locis vel limitibus constituti. Addo Vegetium lib. III, cap. 5, ex optimis codicibus: Signorum militarium [Col. 0888C] quanta sunt genera. Et eod. lib., cap. 9: Ut integris suis quantos possint homines interimant. Sic et Lucae interpres 15 quem temere damnat Valla: Quanti mercenarii in domo patris mei abundant panibus.



CAPUT IV.

At quin impleta esse, etc. Ita lego, non atqui, ex B. et T. Arnob. lib. VI, in princ.: At quin nos arbitramur, omnem Deum, etc. Lib. III: At quin ego rebar paulo ante, spontaneas esse numinum benignitates. Tertullian. Apologet. c. 2: At quin invenimus inquisitionem quoque in nos prohibitam. Papinian. in l. debitor., § 1, D. ad S. C. Trebell. At quin sive possidet creditor actor, idemque haeres rem, sive non possidet. Paulus in L. At quin natura, D. de negot. gest. At quin natura debitor fuit. Et ita scriptum esse in Pandect. Florent. testatur Barnabas Brissonius in Parerg. qui et alia loca ostendit.

Sed etiam cohaerentia. Sed saltem cohaerentia, vel, sed certe cohaerentia, sive, sed vel cohaerentia, dicere [Col. 0888D] debuisse Lactantium notat Vall. et mendum esse librariorum suspicatur lib. III, Elegant., cap. 27.



CAPUT V.

De his, quibus omnino, etc. Ita legitur in B. T. Sic infra lib. V, cap. 15: De suis doceamus auctoribus. Cicero Lentul.: De Crasso domum emissem. De Orator. Hoc audivi de patre. Recentiores editiones habent, ab his quibus, etc. At vetustiores, de quibus his omnino, etc.

Ex his unum Deum probemus necesse est. Demonstrat Lactantius, ethnicos sapientes veteres unum Deum credidisse. Idem praestat Clemens Alexandrinus in Orat. ad gent. Vid. August. Eugubin. de peren. Philosoph.

Homerus nihil nobis dare potuit, etc. Immo potuit et praestitit; nam Cyrillus contra Julianum, Homerum unum Deum asseruisse demonstrat.

[Col. 0889A] Aquam esse dixit, ex qua nata sint omnia, etc. Praeter notatos ad oram textus, vide Plutarchum in Placitis, Laertium, Eusebium de Praepar. lib. I, cap. 5, et lib. VII, cap. 5. Ambros. lib. I Hexamer. cap. 2. August. Civit. lib. VIII, cap. 2. Cyrill. contra Julian.

Et Anaximenes, etc. Non aethera, sed aera legitur apud Ciceronem ubi scil. de Anaximene loquentem, et apud Laertium in Anaximene.

Permixtus. Vulgata lectio Maronis habet, commistus.

In summum tamen unam mentem mundo praeesse testatur. De Aristotele loquitur, quem ex 2. de Generat. ex 12 Divinorum, ex cap. 7 libelli de Mundo, unum Deum sensisse constat: ostenderunt id recentiorum viri doctissimi Trapezuntius lib. II de comparat. Arist. et Plat. Scaliger de Subtilit. ad Cardan. exercitat. 365, alii nonnulli.

Plato. In Parmenide, Timaeo, Phedon. Legib. Repub. Videndus est Bessarion cardinalis lib. II adversus Calumn. Platon.

Omnia sentiens ac movens. Secutus sum lectionem [Col. 0889B] Tax. et P. et Ciceronis ipsius prima Tusculan. al. omnia sentiens, et omnia movens.

De immatura Morte. Liber intercidit.

Item in Exhortationibus. Etiam hic Senecae liber intercidit.



CAPUT VI.

Ob eamque causam in Aegyptum profugisse. Cic. III de Nat. deor. unde hunc locum pene ad verbum desumpsit Lactantius, habet: ob eamque causam Aegypto praefuisse.

Thoyth. Ex eodem Ciceronis loco emendavi Lactantii textum, qui in aliquibus exemplaribus habet, Thoth. Sed et Eusebius scribit in I Praeparationis, ab Alexandrinis Thoth, ab Aegyptiis Thoyth dici Mercurium. Quin etiam ex pulcherrimo sane loco Martiani Capellae lectionem hanc confirmemus. Is enim lib. II, sic ait: Itaque primo conducatne connubium, atque aetherei verticis pennata rapiditas apto sibi foedere copuletur, ex nuptiali congruentia numero conquirit; moxque [Col. 0889C] nomen suum, Cylleniique vocabulum (sed non quod ei dissonans discrepantia nationum, nec diversi gentium ritus pro locorum causis cultibusque finxere: verum illud, quod nascenti ab ipso Jove sidere nuncupatione compactum, ac per sola Aegyptiorum commenta vulgatum fallax mortalium curiositas asseverat) in digitos calculumque distribuit, ex quo finalem utrinque litteram sumit, quae numeri primum perfectumque terminum claudit: dehinc illud, quod in fanis omnibus soliditate cubica dominatur; litteram quoque, quam bivium mortalitatis asserere prudens Samius existimavit, loco proximo sumit, ac sic mille ducenti decem, et octo numeri effulserunt. Numeros enim Graeci per litteras exprimunt [Figure: 3Kb]

Pheneatae. Ita Cicero ubi supra. Sed et Pausanias in Arcadic.: Deorum vero (inquit) omnium maxime Mercurium Pheneatae venerantur, etc. Et quidem [Col. 0889D] de qua hic Lactantius, fuisse in Arcadia existimari potest ex Stephano. Verum quoniam plerique libri hic pro Pheneatae, habent, Saitae (ii sunt populi in Aegypto, sic dicti ab urbe, quae Sais nominatur), et Lactantius lib. de Ira Dei, cap. 11 testatur Ciceronem scripsisse, in numero deorum apud Aegyptios haberi Hermetem, eum scilicet, qui ob virtutem multarumque artium scientiam Trismegistus nominatus est, de quo eodem hic sermo habetur, suspicatus est vir clarissimus Petrus Ciacconius legendum hic esse, et Saitae, et Pheneatae colunt eum religiose; et apud Ciceronem, quem Saitae colunt, et Pheneatae, ut dicatur et in Aegypto a Saitis, et in Arcadia a Pheneatis coli. In nonnullis Lactantii codicibus corrupte legitur Femete pro Pheneatae.

, etc. Haec ad verbum non reperio in Hermete sed similia ad finem cap. 5 Pimandr.

Deo igitur nomen non est, quia solus est, etc. Ita [Col. 0890A] quoque Minucius Felix in Octavio. Dionys. I, cap. de Div. nomin. ait, neque nomen ejus esse, neque opinionem. S. Thom. pp. quaest. 13, art. 1, ait: Deum a nobis nominari non posse nomine, quod ejus essentiam significet secundum quod est, quia nominamus, ut concipimus, et nomina sunt signa notionum: at Dei essentiam nosse in hac vita non possumus. An vero imponere Deo nomen tale queant Beati, disputant theologi in pr. sentent. dist. 22 et p. p. quaest. 13, art. p. Et quomodo philosophi prisci Deum nominarint, vide August. Eugub. de peren. philosophia lib. III.

Proprium nomen est Deus. Dicitur enim . quod est videre, quasi omnia provideat, omnibusque prospiciat, ut scribit Damascenus lib. p. Orthod. fid. cap. 12. Ergo ab universali rerum providentia hoc nomen, Deus, desumptum est ad significandam divinam naturam.

Sibyllas decem numero fuisse, etc. De Sibyllis in genere videndi sunt Solinus cap. 8; Aelian. de varia Hist. lib. XII; Martian. Capell. lib. II; S. Hieronym. adversus [Col. 0890B] Jovinian. lib. p.; Suidas in Herophila, et in , Franciscus Petrarca IV Memorab., cap. 3; Ficinus lib. de Doctrina Christiana; Jo. Ludovicus Vives ad cap. 23, lib. XVIII; S. August. de Civit. Dei; Gyrald. Dialog. 2 de historia Poetar.; Onufr. Panvin. in lib. de Sibyllis et Carminib. Sibyllin. Eas numero decem fuisse plerique Lactantium, seu potius Varronem secuti asserunt. Sunt qui putent plus fuisse. Contra vero unam Sibyllam, Sibyllinaque carmina, quae sub plurium Sibyllarum nomine leguntur, unius esse, sunt qui contendant: alii duas tantum fuisse autumant. Sed et illud animadvertendum, solere saepe id, quod alteri Sibyllae ab aliquo scriptore tribuitur, ab alio item ad alteram referri; ut jam hinc bonus lector intelligat, quae de Sibyllis feruntur, valde perplexa esse atque obvoluta.

Quartam Cumaeam in Italia. Urbs est Campaniae Cumae dicta, in qua Sibyllam hanc oracula fudisse pronuntiant, et de qua urbe Servius loquitur in III [Col. 0890C] Aeneid. super illud:

Huc ubi delati Cumaeam accesseris urbem, etc.
Alia est urbs in Locrensi agro, qui est Ioniae minoris Asiae, quae latine dicitur Cuma, ae, vel Cume, hujus Cumes, Erythris proxima, in qua et aliam Sibyllam vaticinatam fuisse traditur; ex utroque, vel potius ex uno hoc ambarum Urbium nomine adjectiva deducta sunt, Cumaeus atque Cumanus, quae cum aliis scriptoribus saepe, tum Lactantio nostro amphibologiae occasionem praebuerunt, dum saepe alteri Sibyllae tribuunt, quod est alterius, et Cumaeam cum Cumana, et Erythraeam (quod Erythrae Cumae Ioniae sint proximae) cum utraque confundunt. Lactantius hoc loco dum Cumaeam nominat in Italia, satis illam ab alia discriminat, quae Cumaea, sive Cumana Ionica dici potest, quam inferius numero septimam ex Varrone recenset. De hac igitur Cumaea Italica meminit Aristoteles in lib. de Admirand. audition. cap. 91. Justinus Martyr in Admonitor. gent. in fine, Silius lib. [Col. 0890D] XII. Eam nescio quomodo Phemonoen proprio nomine dictam scribat Servius in illud III Aeneid.:

Quaecumque in foliis descripsit carmina Virgo, etc.
cum in 6 Virgilius Deiphoben eam appellet, et hoc ei fuisse proprium nomen ibi quoque Servius ipse confirmet. Gregorius Giraldus Dial. 2. hist. Poet. et Petrus Ciacconius quod viderent, de Sibylla Cumana inferius locutum Lactantium, putaverunt, huic loco mendum inesse, et pro, Cumaea, legendum esse Cimmeria, secuti Suidam in , qui eodem ordine quo Lactantius has Sibyllas enumerat, , et Isidorum lib. VIII Orig. cap. 8, qui omnia ex hoc loco mutuatus videtur, ut quis non immerito suspicetur, ita olim fortasse lectum apud Lactantium. At vero quamvis Cimmeria quoque dici potuisset, quod ex Cimmerio Campaniae vicino Cumis oppido, ut aliqui [Col. 0891A] putant, fuerit oriunda, tamen recte Cumaea quoque dicitur a plerisque, quod Cumis responsa dederit, ut intelligimus tum ex aliis, tum ex Justino, qui ibi ejus antrum se invisisse testatur ubi supra; et quidem ita legitur in duodecim Vaticanis et aliis omnibus tum mss., tum excusis, a quibus non sum ausus discordare; et Suidae interpres ibi non , sed legit. Lactantius autem satis, ut diximus, aliam ab alia discriminat, dum hanc Cumaeam Italiae nominat; illam igitur Cumanam a Cuma Ioniae dictam intelligat necesse est.

Quintam Erythraeam. Hanc nonnulli eamdem dicunt cum Cumaea Ionica; nec mirum id erroris irrepsisse propter locorum, nempe Erythrarum Ioniae, ubi haec vaticinata ab aliquibus dicitur, et Cumae Ioniae, ut supra diximus, propinquitatem. At vero cur Cumaeam Italicam et Erythraeam Aristot. cap. 91 de admirand. Audition. unam dixerit non video; nisi dicamus Erythraeam vocitatam fuisse quoque Cumaeam, ut asserit Martian. Capell. lib. II, forte quia et ipsa quandoque [Col. 0891B] Cumis sit vaticinata. Nam scribunt aliqui, Cumis plures mulieres vaticinatas fuisse, quae omnes Sibyllae nomine nuncupantur; illuc enim proficiscebantur, vel ut peritiores divinandi fierent Apollinis oraculis, qui ibi maximum habuit Fanum cum specu, vel ut ejus sacris praeessent, quae non nisi a mulieribus peragi solitum erat: quae omnes postea ab urbe illa Cumeae, vel Cumanae sunt vocatae. De hac meminit Clemens PP. primus in epist. ad Corinth. Lactantius ipse iterum lib. de Ira Dei cap. 22. Constantinus Magnus Imper. in orat. ad Sanctorum coet. apud Euseb. in ejus vita, S. Augustinus lib. XVIII Civit. cap. 23.

Septimam Cumanam. Jam hanc non aliam intelligere possumus, quam eam, quae Cumae Ioniae vaticinata est. Servius super illud Maron.,

Phaebe, graves Trojae semper, etc.
notat, Varronem totam hanc de Sibyllinis libris Tarquinio oblatis historiam non ad Cumanam, de qua hic [Col. 0891C] sermonem habet Lactantius ex Varrone, sed ad Erythraeam retulisse, sicut et Suidas retulit in Herophila. At vero Virgilius, et Solinus cap. 8, eamdem historiam non ad hanc, sed ad Cumaeam Italicam, quam Cumanam vocat Solinus, referunt. Sane Virgilius vaticinia Cumeae Sibyllae Romae asservata satis clare innuit illis libri sexti carminibus, quibus eam Aeneas alloquitur:

Te quoque magna manent Regnis penetralia nostris:
Hic ego namque tuas sortes, arcanaque fata,
Dicta meae genti ponam, etc.

Quae ab aliis Demophile vel Herophile nominatur. Solinus et Suidas ubi supra non Cumanam, sed Erythraeam vocant Herophilem; quanquam apud Solinum, et Tibullum Eleg. 5, lib. II legitur, Heriphile. Eusebius vero nec Erythraeam, nec Cumanam, sed Samiam Herophilem vocatam scribit, quam Numa Romanorum Rege vivente floruisse refert.

Eamque novem libros attulisse. Ita quoque Halicarnasseus [Col. 0891D] ad fin. IV. de reb. Roman. Gell. lib. I, cap. 19; Suidas in , Servius ubi supra, Plin. lib. XIII, cap. 13; Solin. cap. 8. Suidas in Herophila tres libros, non novem fuisse scribunt, quos oraculorum plenos Sibylla Tarquinio obtulit, ac combustis duobus, tertium tantummodo superfuisse.

Ad Regem Tarquinium Priscum. Non Prisco, sed Superbo Tarquinio oblatos libros scribit Plin. d. c. 13. Halicarnass. Solin. Gellius ubi supra. Lactantium, seu potius Varronem a Lactantio relatum sequitur Suidas in , et Isidorus VIII Origin. cap. 8; quae sententia vero propior videtur, et temporibus congruentior, si ad Sibyllam Cumaeam Italicam, ut a Virgilio et Solino, hoc factum referatur. Haec enim (auctore Solino) quinquagesima Olympiade rebus Romanis interfuit, et Tarquinius Priscus juxta Glareani Chronologiam ad Livium, et passim caeterorum, regnum capessit anno II Olympiadis quadragesimae primae, [Col. 0892A] et regnat annis 38. At Tarquinii Superbi regnum incipit anno quarto sexagesimae primae Olympiadis, ita ut ab eo Sibyllae tempore usque ad Regnum Tarquinii Superbi fluxerint undecim Olympiades, id est anni quatuor supra quadraginta. Hoc tamen non convincit falsam Plinii, Halicarnassei et aliorum opinionem; nam Sibylla usque ad annum vitae octogesimum, nonagesimum, et ultra pervenire potuit; sed, ut diximus, altera opinio vero videtur similior. Qui vero ad Erythraeam historiam referunt, ii toto coelo aberrant, siquidem velimus, Erythraeam vaticinatam vel ipso Trojano bello, ut sentit Solinus, et alios quoque nonnullos sensisse refert S. August. ad fin. d. cap. 23. Quod bellum praecessit regnum Tarquinii Prisci annis quingentis et septuaginta, Superbi sexcentis et quinquaginta; sive illam floruisse velimus Romuli tempore, ut alios censuisse idem S. Augustinus refert ibidem, inter quos numero Eusebium in Chronic. quod sane tempus annis circiter centum et sexaginta Prisci regnum, Superbi ducentis et quadraginta quatuor [Col. 0892B] praecessit annis.

Trecentos Philippeos postulasse. Adstipulatur Lactantio, seu Varroni, Servius super illud,

Hic ego namque tuas sortes, etc.
Ego quidem Macedonicum illud numisma Romae unquam excusum, vel in usu fuisse, nusquam comperi apud auctores.

Marpesso. Hermolaus Barbarus in Castigat. ad Plin. lib. V, cap. 30, putat legendum, Mermisso, ex Stephano de Urbibus in . Pausanias quidem lib. X, ubi de Herophile fatidica loquitur, habet Marpesso, ut hic major pars librorum Lactantii. Alii legunt, Marmisso, ex Suida in . T et P. codex hic habent, Marmesso, Achilles Satius in Tibull. legen. esse censuit Marinesso (ut habent etiam quidam impressi) vel Marmesso.

Decimam Tiburtem, nomine Albuneam. Eam videtur [Col. 0892C] Albanam appellasse Tibullus Eleg. 5, lib. II.

Cujus sacra Senatus in Capitolium transtulerit. Haec verba non agnoscit T. neque P. neque impressi nonnulli antiqui: sed si illa retineamus, ut a plerisque retinentur, malim cum Jano Gulielmio legi, sortes, quam Sacra. Plane sortes vocabantur vaticinia illa, ut ex Virgilio et Tibullo apparet, ubi scilicet et ita scriptum esse hoc in loco, aliquibus membranis testatur ipse Janus in quaestionibus ad Plauti Menechm. c. 4.

Praeter quam Cumaeae, cujus libri, etc. En , de quo supra: vel ipse Lactantius, quam supra ex Varrone Cumanam appellarat, hoc loco Cumaeam nominat; nam libri, qui sedulo occulebantur, quosque soli quindecim viri adire poterant, illi erant, qui a Sibylla Tarquinio venditi fuerant, teste Halicarnasseo lib. IV, et Gel. d. c. 19; eam autem Lactantius ipse Cumanam dixit paulo supra. Eadem refert c. 23, lib. de Ira Dei.

Et Erythraeam se nominatum iri praelocuta est. T. P. et impressi antiquiores habent: Et Erythraeam se nominat, [Col. 0892D] ubi prolocuta est. Janus Gulielmius ubi supra legit, ubi prolocuta est, quod proprie proloqui sit vaticinari et futura canere; unde Prophetae dicti, quod futura proloquerentur.

De Quindecim viris, etc. Vide Onuphrium late.

Erythras mitterentur. Idem scribit cap. 22, lib. de Ira Dei. Verum non solum ex Erythris, sed etiam (ut paulo supra dixit) ex omnibus civitatibus, et Italicis, et Graecis, quaesita fuerunt Sibyllina carmina; quod notat etiam Tacit. lib. V Annal. Halicarnasseus lib. IV. Etenim incendio Capitolii, quod contigit anno ante Syllae dictaturam, dolo, an forte conflagraverant.

, . In Carminibus Sibyllinis ita legitur; , .

. Corrupte in Carminibus Sibyllinis . quod respuit scansio; quanquam ibi monet annotator ad oram libri Sibyllini haberi in mss. sicut in nostro.

[Col. 0893A] . Hoc respuit metri ratio, cum syllaba secunda sit brevis. Recte est apud Theophilum, omnes tamen Lactantii codices concordant; ideo non ausim mutare.

. Hic versus saepe reperitur inter Carmina Sibyllina; sed in haec verba:

, .



CAPUT VII.

Quod Delphis (credo) emigraverat. Sic quidem recte B. T. P. et vetustissimi excusi, cum (credo) aliis quibusdam codicibus desit. Illud enim (credo) ironice dictum patet, ut apud Tull. Philippic. prima: Annibal, credo, erat ad portas. Tertullian. cap. 46: Credo, ob honorem patris ejus. Lactantius infra lib. III, cap. 18: Hic (credo) quod erat ignobili genere natus, etc., et cap. 23: Sed (credo) calor deterrebat, etc.

Si Deus unus est, quae esse beata solitudo queat. Fragmentum ex Ciceronis Hortensio, seu de Philosophia, [Col. 0893B] quem amisimus.

Habet enim ministros, quos vocamus nuntios. Videtur Lactantius, ut a Deo solitudinem amoveat, Angelos accire, quos cum numine illo consociet: quod minime oportuit; neque enim ex eo quia sanctarum animarum, atque angelorum apud Deum propemodum infinitus sit numerus, idcirco solitarius non dicitur, neque si non essent, solitarium illum efficerent: id quod Theologi in primo dist. 21 ubi Richard. quaest. prima, et S. Thom. p. p. quaest. 31, art. 3, diserte docent. Quandoquidem solitudo non tollitur per associationem alicujus, quod sit extraneae naturae; dicitur enim aliquis solus in horto, quamvis sint ibi multae plantae, et animalia. Ita Deus, Angelis etiam et omnibus cum eo existentibus, vere solus, vel solitarius diceretur, si non essent in divinis personae plures. Verum quoniam licet ab aeterno omnino non fuerit aliqua essentia alia, quam divina, tamen in illa essentia est, et fuit ab aeterno personarum pluralitas, [Col. 0893C] quae a Deo solitudinem excludit; ideo falsa est haec propositio, et non admittenda: Deus ab aeterno fuit solus; nam sensus illius est, quod ab aeterno fuerit solitarius. Hoc catholicis animadvertimus. Caeterum excusatione non caret Lactantius, qui ad captum ethnicorum desilire debuit, et aliquid efferre, quod rudibus et hebetibus ingeniis arridere posset. Neque enim (ut vere aiebat Archelaus episcopus contra impium Manetem disputans apud Cyrill. Catech. VI) mysteria de Patre, Filio, et Spiritu sancto declaramus ethnicis; quin et catechumenis non adeo aperte dicimus mysteria: sed saepe obscurius dicimus, ut scientes fideles intelligant, et qui nesciunt non corrumpant.

Genuisse regni sui ministros Deum. Verbum gignendi non modo a Lactantio et aliis ecclesiasticis scriptoribus, sed etiam in sacris litteris nonnunquam improprie sumitur. Nam et titulo Geneseos inscripti sunt libri Moysis de mundi creatione; et nos Dei genus sumus apud Paulum, in Actibus cap. XVII, et Jacob. I, Deus voluntarie genuit nos. Caeterum ratio [Col. 0893D] generationis, quae promitur ab Aristot. VIII Ethic. cap. 12 et 7 Metaphys. text. 28 et seqq. et de qua S. Thom. p. p. quaest. 27, art. 2, proprie a Deo, non nisi Verbi increati convenit processioni, de qua dicemus infra ad cap. 8, lib. IV.

Cujus nomen exponunt, etc. T. habet explodunt. Utrobique idem est sensus; dicitur enim exponi, quasi extra poni, perinde atque explodi, id quod foras mittitur, atque ejicitur. Sic lib. III, cap. 26, in fine, et exposito vetere novum reddunt.

. Gulielmus Canterus novarum lect. lib. III, cap. 30, mavult , id est, celeriter vertens. Quanquam ibi in meo codice editionis Antuerp., anni 1571, errore operariorum excusum est, , quod nihil est.

Ipse ante omnia ex se ipso sit procreatus. Idem ait lib. II, cap. 9, ad fin. At vero propositio illa, quodcumque fuit, aliquando esse coepit, vere de omnibus [Col. 0894A] creaturis enuntiatur; cum de Deo loquimur, falso penitus asseritur. Etenim si Deus aeternus est, ut veritas habet, et ipsemet Lactantius ubique, aeterno autem coepisse repugnat, nihil erat causae, cur a seipso procreatus, aut genitus, aut factus diceretur, ut S. Bernard. de Consid. ad Eugen., lib. VI, in principio, et S. Thom., cap. 15, lib. I, contra Gent. ostendit. Jam propositionem illam, Deus se Deum genuit, damnant omnes theologi secuti Magistrum in primo distinct. 4.



CAPUT VIII.

Quid est autem tam remotum a Deo, quam id opus, quod ipse ad propagandam sobolem mortalibus tribuit? Multa in hanc sententiam ex nostris Arnob., lib. III, in princ. ex ethnicis Plin., lib. II, cap. 7.



CAPUT IX.

Quae non ferro, ac viribus, etc. Ita quidem editiones pleraeque, et Cicero ipse, cujus sententia est. Bon. tamen habet, quae ferro ac viribus debilitari [Col. 0894B] frangique non possit.

At animum vincere, etc. De hac victoria egregie disserit S. Ambrosius in lib. Officior. ubi de fortitudine agit.

Non ego eum summis viris comparo, etc. Quaedam editiones habent: Non modo eum cum summis viris comparo, etc. Ego excudendum curavi ut est in B. et apud ipsum Tullium; illa enim, tantum, solum, modo, eleganter ad Graecorum imitationem plerumque negationi subintellecta, quam addita malunt Latini, sequente adversativa: quamvis, et, aut, etiam, non addatur. Ulpianus in L. invitum, D. de Servit. urban. praed.: Invitum autem accipere debemus, non eum qui contradicit, sed eum, qui non consentit. Item in leg. pr. in princ. D. de Aqua quotid. et aestiv.: Quotidiana aqua non illa est quae quotidie ducitur: sed ea qua quis quotidie possit uti, si vellet. Celsus in L. littus est quousque, D. de verbor. Signif.: Praedia dicimus aliquorum esse, non utique communia habentium [Col. 0894C] ea, sed vel alio aliud habente. Alia loca promit Anton. August., lib. II Emendation., cap. 1.

Sed Philoctetes ejus haeres non putavit, qui facem supposuit arsuro. Plane Scriptores vulgo sentiunt, Philocteten incendisse pyram Herculis, ejusque sagittarum haeredem fuisse, ut scribit hoc loco Lact. Ovid. IX Metamorph.; Cic. II Tuscul.; Diodor. Sicul., lib. V; Justin. historic. initio 20; Calaber., lib. X. Scholiastes; Homeri, Iliad. III. Senec. in Hercul. Oetae; Philostrat. in Heroic., cap. 6; Servius in illud Virg. III Aeneid. Parva Philoctetae. Non recte igitur Petrus Victorinus II, Variar. lection., cap. 15, hanc sententiam rejecit tot fultam scriptoribus, unius Apollodori motus auctoritate, Paeanti ipsius Philoctetis patri hoc tribuentis 2 Bibliothec. Quamvis enim, ut ait Victorius, Philoctetes sub Agamemnone militaverit cum Nepolemo, Herculis filio, Trojano bello, quod multo ante praecessit Herculis obitus, id tamen contigit, cum Philoctetes jam valde grandis natu esset: unde fieri potuit, ut ille adolescens cum Hercule jam senio [Col. 0894D] confecto viveret, eique morienti adesset, ut contra Victorium notat Brodaeus I Miscellan., cap. 5.



CAPUT X.

Hunc Tarquitius de illustribus viris disserens, ait incertis parentibus natum, expositum. Theodoretus de Aesculapio hanc eamdem historiam referens, haec habet sub initium octavi de Curatione affect. Graecar. Atque, ut ad alios quoque transeam, testis est Apollodorus, Aesculapium ab aliis quidem existimatum esse filium Arsinoes, ab aliis vero Coronidis, quae clandestino violentoque Apollinis congressu praegnans effecta, editum deinde infantem exposuisse dicitur. Hunc vero, ait Apollodorus, a venatoribus casu repertum, raptumque ab altricis canis uberibus, Chironi Centauro delatum fuisse, ibique enutritum medicae arti operam impendisse, cujus in Tricca Epidauroque civitatibus experimenta prima ediderit. Puto ego Theodoretum illa tantum ex Apollodoro [Col. 0895A] sumpsisse: Aesculapium ab aliis quidem existimatum filium Arsinoes, ab aliis vero Coronidis; illa vero, quae clandestino, et caetera omnia quae sequuntur, non ex alio quam ex Tarquitio, videlicet vel ex libro ipsius Tarquitii, vel ex hoc Lactantii loco desumpta fuisse reor. Nam cum de Aesculapii ortu, educatione, disciplina varii varie scripserint, Homerus in Hymnis, Pindar. Pythior. Ode 3. Pausanias, lib. II, IV et VIII. Diodor. Sicul., lib. IV, cap. 9, et lib. V, cap. 15. Ovid. II Metamorph. Cic. III de Nat. deor. Tarquitius, Apollodorus, et alii quamplurimi, neminem sane mihi comperias, qui eam historiam recitet, sicut Theodoretus, praeter unum Tarquitium. Porro ex Apollodoro eam descripsisse non potuit, qui non expositum ait Aesculapium a matre, non inventum a venatoribus, nec canis uberibus enutritum: sed cum Apollo matrem interfecisset, eaque jam mortua in rogo conflagraret, raptum protinus infantem e pyra, ab ea ad Chironem alendum delatum scribit. Apollodori verba ex 3 subjicio: Haec (Arsinoes) ab Apolline [Col. 0895B] impleta Aesculapium peperit. At quidam non Arsinoes Leucippi filiae, sed Coronidis Phlegyae in Thessalia natum Aesculapium ferunt, cum qua, simul ac eam deperisset, Apollo statim concubuisse proditur, quam, quod praeter patris sententiam ea potitus esset, Ischyi Elati filio conjunctam fuisse aiunt. Apollo autem delatorem corvum immodicis maledictis execratur; et qui ad eum usque diem candidus fuerat, in nigrum commutavit, et Coronidem gravidam percussit, et necavit: ex qua, cum conflagraret, abreptum infantem e pyra ad Chironem Centaurum alendum tulit, etc. Ergo ubi Theodoreti textus habet (hunc vero ait Apollodorus) inesse suspicor librariorum erratum, atque legendum (hunc vero ait Tarquitius), et sane si totam Theodoretus ex Apollodoro historiam referebat, quem initio citaverat, illum ipsum statim rursus appellare nihil attinebat. Sed Tarquitium appellavit; atque ita fragmenti hujus, quod excidit e libro Tarquitii, non modo Lactantium, sed una cum Lactantio scriptorem [Col. 0895C] habemus Theodoretum. Quae minus advertens Theodorus Canterus II. Variar. lect., cap. 19, existimavit illa quae hic a Firmiano ex Tarquitio recitantur, ab ipso Tarquitio, atque item rursus a Theodoreto ex Apollodoro fuisse deprompta.

Turpissime gregem pavit alienum. Nempe pavit Admeti pecora, ut est apud Ovid. II Metamorph. quod ridet etiam Tertull., cap. 14; Apol. et Cyp. de Vanit. idol.

Et muros Laomedonti exstruxit. Ita quidem fabula narratur ab ipso Neptuno apud Homerum ad fin. XXI Iliad. Quanquam Herodotus Apollinem aut Neptunum Laomedonti servisse negat. Eamdem fabulam tetigit Tertull. et Cyp. ubi supra; item Minut. et Clemens Alex. in Orat. ad Gent.; Tatian. cont. Graec. Vid. Ovid. II Metam. et Apollodorum II Biblioth. qui non impune eam fraudem tulisse aiunt Laomedontem, ut hic tradit Lact. sed Apollinem urbi pestem, Neptunum inundationem immisisse: ad ea mala depellenda responsum ex oraculis petenti mandatum fuisse, [Col. 0895D] ut Haesionem filiam suam Caeto devorandam exponeret, quam postea liberavit Hercules, ut ait auctor supra ad fin. 9 c. Sed hic secutus videtur Homerum, ex quo inultos potius abiisse deos intelligimus, Iliad. ubi supra.

Indicus maximus. Ludit eo titulo, quo uti solebant imperatores post devictas nationes; dicebant enim, Parthicus maximus, Germanicus maximus, etc.

Ab amore ac libidine turpissime victus est. Ita cum Michaele Thomas. hunc locum restitui ex B. et T. pro eo, quod legitur in impressis, ob amorem, ac libidinem; neque enim Liber ob amorem aut libidinem ab aliquo victus est in expeditione illa Indica: ab amore tamen ipso, quo flagravit in Ariadnem, victus est. Sed et aliarum quoque amoribus arsisse illum in India scribit Diodor. qui lib. V historiam ponit: ponit etiam Orosius, lib. I, cap. 9.

Delatus enim Diam. Insula est, quae Cretae adjacet [Col. 0896A] Straboni, lib. X, et hanc puto germanam lectionem, quae habetur in omnibus impressis Lactantii lib. et apud Diodor. Sicul., lib. V. Ovid V Metam. Catull. De nupt. Pelei et Thetid. licet B. T. P. habeant, Cretam. De historia videndus etiam Plutarch. qui varias de Ariadne opiniones refert in Theseo.

Cum semiviro comitatu. Alludit ad illud IV Aeneid.:

Et nunc ille Paris cum semiviro comitatu, etc.

Comitatum autem semivirum appellat Bacchi exercitum, in quo non solum viri erant, sed et mulieres, quae Bacchae appellatae sunt, ut scribit S. Aug., lib. XVIII Civ., cap. 13.

Et liberam fecit, etc. Jocus est. Cum, inquit, is Liber esset, sibimet eam copulando liberam fecit, et cum ea pariter in coelum ascendit. Neque enim Liberam, hic accipi potest, ut contra, servam, distinguitur, cum nusquam sit proditum, Liberi patris ope ab ulla servitute Ariadnen liberam factam; ideo contra caeteras editiones prima majoribus littera hoc [Col. 0896B] nomen scripsimus. Erat autem apud gentes et dea, quae Libera vocabatur, de qua Cic. II de Nat deor. et 6 action. in Verr. Tacit. lib. II Livius I, 5 Decad. Arnob. V, S. Aug. VI Civit., cap. 13. Hanc alii Venerem, alii Cererem, quidam Proserpinam fuisse aiunt. Sed certe Ovid. de Ariadne loquitur III Fastor. illis carminib. ad quae procul dubio respexit Lact. cum hoc scriberet:

       . . . . . Audierat jam verba querentis
   Liber, ut a tergo forte secutus erat.
Occupat amplexu, lacrymasque per oscula siccat,
   Et pariter coeli summa petamus, ait.
Tu mihi juncta toro, mihi juncta vocabula sumes;
   Nam tibi mutatae Libera nomen erit.

Insolemni precatione optimus maximus nominatur. Cujus precationis exemplum habes a M. Tull. in fine orationis pro Domo sua, et in oratione pro C. Rabir. perduell.

Regium puerum rapuit. De Ganymede loquitur, qui [Col. 0896C] fuit Trois, Trojanorum regis filius. Plato quidem I de Legibus hujus fabulae auctores damnat, de qua Homer. Iliad. XX, Virgil. V, Ovid. X Metam. Lucian. Herodian. lib. I, Oros. lib. I, cap. 12. Xenophon autem in Sympos. non propter corporis, sed propter animi pulchritudinem raptum fuisse tradit.

Eadem enim Jupiter, quem colebat, admisit. Sic adolescens ille Chaerea Terentianus, se Jovis exemplo ductum, cujus stuprum in tabula depictum spectarat, virginem polluisse narrat Eunuch. Sed de hoc plura Clemens Alexandrinus in Orat. ad Gent. S. August. I Confession., cap. 10. Jovis adulteria et stupra lege apud Arnob. lib. IV et V, et Epiphan. in Ancorat.



CAPUT XI.

Quidam Poeta triumphum Cupidinis scripsit, etc. Quinam hic fuerit poeta compertum non habeo, neque hoc poema pervenit ad nos; cujus jacturam minus gravate ferimus, cum praeclarum ejusdem tituli [Col. 0896D] poema Francisci Petrarchae habeamus materna lingua conscriptum.

Imprudentia. Ita lego, quantumvis reclamantibus B. T. P. et impressis plerisque, qui habent prudentia, suadente tamen Aldina editione, nonnullisque aliis, atque adeo ipsomet Lactantio, qui ex contextu ipso ita monstrat legendum; nam per se ipsum futura scire non posse, sed ab alio moneri, istuc porro imprudentiae est, sive prudentiae defectus: idcirco autem Lactantius ab Jove prudentiam amovet, ut et divinitatem tollat, quod erat totius disputationis propositum. Simile quiddam cum inf. cap. 13, de Saturno narraret, inquit: Rursum imprudentiam reprehendam necesse est; cur enim responsum ab alio potius accepit? Ubi et hunc locum innuit, et se hic Jovis imprudentiam notasse ostendit.

Nisi Themis futura dixisset. Lactantius secutus est Apollonium, qui a Themide admonitum scribit Jovem: [Col. 0897A] at Lucianus mavult a Prometheo, qui etiam ob eam causam e Caucaso fuerit liberatus. Apollodor. in III Biblioth., ubi de Peleo loquitur, utramque sententiam refert.

Si parcarum, etc. Vide Lucianum fere eadem ludentem adversus deos.

, sive , appellatus est, etc. Carpit hoc loco Budaeus Lactantium in libro de stud. litterar. instruendo, tanquam qui haec parum accurate perpenderit, nec viderit, ea omnia symbolice dici. Sed nae ille totius disputationis Lactantii propositum parum accurate perpendit, qui omnes symbolicas ejusmodi interpretationes nugamentis ethnicorum a Stoicis atque aliis affictas eliminare contendit, tanquam non modo ridiculam atque ineptam rem, sed etiam impiam, et capitalem, quae (ut ex Cicerone notat ipse Lactantius inf. cap. 17) falsas opiniones genuit, turbulentos errores, et superstitiones pene aniles: quod cum Arnobius ad finem 5, et Lactantius ipse egregie infra, cap. 12, 17, et alibi saepe, tum S. Augustinus, [Col. 0897B] lib. VII et XVIII Civit. Tatian. item, qui Lampsaceni Metrodori allegorias exsibilat, et alii quidam SS. Patres praestitere.

Imbres ferreos dicunt. Innuit Virgilii carmina XII Aeneid.

    . . . . It toto turbida coelo
Tempestas telorum, et ferreus ingruit imber.

Aut navis, in qua est impositus, in tutela habuit aquilam figuratam. Esel, aut navis, in qua est impositus, tutela (ut navis sit generandi casus) habuit aquilam figuratam. Ita scribendum esse hunc locum convincit quod sequitur, sicut taurum, etc. Neque tamen eum loquendi modum damno, tutelam in aquila figuratam, quem infra lib. V, cap. 8, ab ipsomet Lactantio usurpari intelligo, ubi dicit justitiam tanquam in aliquo simulacro figuratam. Sed hic non ita scripsisse eum contendo, quod subdiderit, sicut taurum, etc. alioquin, si ut vulgo legitur, et in sex Vaticanis, legamus, tutelam habuit in aquila figuratam, [Col. 0897C] vel in aquilam figuratam, ut legit codex B. et quinque Vatican., quo posteriora prioribus convenirent, sicut in tauro, vel sicut in taurum, dicere oportebat. Ut autem non ita pervium intellectui locum Lactantii aperiamus, tutela erat navis insigne prorae impositum, quod Graece dicebatur; eratque Dei alicujus effigies, aut animalis, a quo navis ipsa denominabatur, ut apud Virgilium Pistris et Centaurus, cum ait:

Centauro invehitur magna.
Hinc et aliis ejusmodi nominibus quaedam naves sunt appellatae, Strabo, Plutarc. Conviv. in 2 dec. Sapient. Lucian. dialog. . De tutela in hac significatione meminit Seneca lib. X. Epist. Epist. 77, ubi inquit: Navis bona dicitur, non quae pretiosis coloribus picta est, nec cui argenteum aut aureum rostrum est, nec cujus tutela ebore caelata est, etc. Ovid. tutelam navis intelligit Trist. pr. Elegia [Col. 0897D] 3, cum ait:

. . . . . Et pictos verberat unda Deos.
Sil. Italicus:

Tutelaeque Deum fluitant.
Sic rursus Lactantius in fin. hujus cap. Aquilam ei in auspicium advolasse, quam victor bono omine acceptam tutelae suae subjugarit.

Sicut taurum cum rapuit, et transvexit Europam. Baptista Pius, cap. 98 suarum Annotationum legisse videtur, sicut taurum figuratum, et ita nonnulli impressi habent. Ego ut vocem illam textui addendam non probo, utique multo pluribus ac melioribus exemplaribus refragantibus, ita quasi glossema subaudiendam non nego; hic enim Lactantii sensus est, ut quemadmodum Ganymedes ab Jove in aquila raptus dicitur, eo quia fortasse raptus sit navi, cujus tutela [Col. 0898A] figuratam aquilam habuerit: ita dicitur Europam in tauro rapuisse, quod illam navigio abduxerit, in quo figuratus esset taurus; quod quidem asserit Eusebius in Chronic. Europa, inquit, a Cretensibus rapta est navi, cujus fuit insigne taurus. Quanquam Palephatus narrat fuisse Gnossium quemdam virum nomine Taurum, qui cum bellum Tyriae regioni faceret, et alias rapuerit virgines, et Europam Phoenicis filiam e Tyro, unde nata sit fabula.

Navigium celebratur. Navigium ponitur hic pro navigatione, ut apud Ulpianum in leg. prima, § Ait Praetor, D. de fluminib.; et apud Scaevolam in leg. Qui Romae, § Callimacus, D. de verb. Obligat.

Cui cognomen Agesilao fuit. Agesilaus dictus est , quod scilicet populos agat; est enim mortuorum et inferorum deus. Sic vocatur etiam a Callimacho, ubi ait, , id est, ad magnum pergunt Agesilaum. Qua re quod aliqui hoc loco legendum contendunt, Agelasto, vel Agathalio, non probo, licet sciam, et Agelastum et [Col. 0898B] Agathalium, et aliis cognominibus vocatum Plutonem; a nobis stat Gyraldus 8 Syntagm. De diis gentium, Coelius Rodigin. Antiq. lection. lib. VI, cap. 18.

M. Antonii fuit infinitum illud imperium. Sic habent undecim Vaticani et omnes alii, quos equidem viderim, mss. vel excusi, uno excepto Vaticanorum; et B. qui habet, Pompeii, etc. Hic autem M. Antonius (ut tradit Ascon. in primam, tertiam et quartam Verrin. Ciceronis) is est, qui gratia Cottae Cos. et Cethegi factione a Senatu curationem infinitam nactus totius orae maritimae, qua Romanum erat imperium, non solum dissolutissimus ipse, ac nequam, sed etiam comitibus pessimis Siciliam et provincias omnes depopulatus est, et ad extremum indicto Cretensibus bello, reque male gesta, ibidem periit, antequam Pompeius contra piratas missus est; de quo Cicero: Postquam (inquit) M. Antonii infinitum illud imperium senserant. Et Frumentaria: Ita se M. Antonius in illo infinito imperio gessit. Ut videas [Col. 0898C] forte ad haec loca respexisse Lactantium. Sed neque tamen Bononiensis codicis lectionem improbare ausim, cum ex Cicerone pluribus locis, ex Plutarch. Ascon. ubi supra, et aliis pateat, Pompeio quoque delegatam alio tempore a Senatu provinciam purgandi, atque a piratis vindicandi maris, et ob id non modo classis praefecturam, sed etiam infinitum prope imperium suscepisse. Plutarchus in Pomp.: Id potissimum pressos Romanos rei frumentariae angustiis, et magnam famem timentes impulit, ut ad vindicandum piratis mare mitterent Pompeium. Legem Gabinius Pompeii familiaris rogavit, quae non classis, sed plane in omnes mortales imperium et arbitrium concedebat liberum; dabat enim ei imperium ea lex omnis intra columnas Herculis maris continentis totius, ad quinquaginta a mari millia passuum. Hoc spatium Romani orbis plagae sane quam paucae excludebant: verum id maximas gentes, potentissimosque reges complectebatur. Velleius de eod. bello piratico Pompeio [Col. 0898D] demandato lege Gabinia loquens: Quo S. C. pene totius terrarum orbis imperium uni viro deferebatur. Ut jam hinc quoque liqueat, cur infinitum illud imperium dixerit, si de Pompeio locutum mavis Lactantium. Ego vero a receptioribus lectionibus haud facile discesserim. Et quidem hanc nostram probarunt Coel. Rhodig. lib. VI, cap. 18, Petrus Ciaccon. et Latinus Latinius; alteram vero Thomasius in notis.

Ex civitate Messana. Strabo quoque libro primo Messenium illum appellat, et Plutarch. De Isid. et Osirid. Aelian., lib. II de Var. hist. Athenaeus vero qui ejus librum tertium sacrae Descriptionis citat, eum nominat Coum; alii Thegeatem dicunt, ut Theodoretus, initio tertii de curat. Graecar. affect. et alibi saepe. Meminit ejus et Cicero in fine primi de Nat. deorum, Sext. Empiric. VIII adversus Mathem. in principio, Theophil. Antioch. Episcopus serm. tertio.

Hanc historiam interpretatus est Ennius. Vid. Arnob. [Col. 0899A] in IV Minutium in Octavio, S. Augustinum in VI Civitat. cap. 7, Crinitum de Poetis in Ennio, et Politian. Miscellaneor. cap. 35.

Jupiter enim sine contubernio conjugis filiaeque coli non solet. Nam in Templo Jovi dicato in Capitolio tria sacella erant: medium quidem Jovis; ab utraque vero parte alterum Junonis, Minervae alterum, sub eodem tecto et pinnaculo. Vid. Halicarn. ubi de Templo Jovis Capitolin. ad fin. quarti Antiquit. Macrob. tertio Saturn. c. 4.

Pessum acta. Ego hanc lectionem caeteris antefero: antetulerunt etiam me priores alii; nam ita legitur in Aldina et Plantiniana; et cum in uno Vaticanorum in textu scriptum sit, persumata, ad oram libri positum est, pessum acta. Pessum ire apud Latinos id dicitur, quod in fundum, sive in imam alicujus rei partem decidit: quidni igitur dixerit Lactantius, Jovis aetatem actam pessum, quae in imam, seu extremam sui partem, et finem perducta erat? Corrupte plerique Vaticani, et P. persumata; B. et T. pessume [Col. 0899B] omnium, pessume acta: quomodo enim ibi dicat Ennius, Jovem pessume aetatem egisse, qui totus est in laudibus Jovis? Alius Vatican. habet, consummata, et ita hunc locum citat Politian. in Miscellan. cap. 35.

Et sepulcrum ejus est in Creta. Arnob. lib. IV ad fin. Minutius, Theophil. ad Autolyc. Epiphan. in Ancor. Mela, lib. II, cap. 7. Solin., cap. 16.

In oppido Gnosso. Alii in Jasio monte malunt. M. Varr. apud Solinum d. cap. 16. in Ida. Vid. sunt praeter notatos auctores, Cicero tertio de Natura deor. Diodor. Sicul. lib. IV. Cypr. de Vanit. Idol. Euseb. tertio de Praepar. cap. tertio, Politian. ubi supra.

. Hinc corrigendus est codex Sibyllinus qui habet, ibi enim scansio non constat; nec legendum est, ut ibi, sed ut in nostro, .

Id est summum caput religionum publicarum. Non igitur solus Arnobius, ut censuit Theodorus Canterus [Col. 0899C] libro primo Variar. lect. cap. 11, protulit nobis, unde Capitolium sit dictum, quod ipse Livium, Plutarchum, Halicarnasseum, et alios Romanarum rerum scriptores ignorasse putavit; nam etiam Lactantius noster hoc loco, et lib. tertio, cap. 17, illius vocabuli originem affert, secus tamen, quam tradat Arnobius ipse initio libri sexti, Halicarnasseus ad fin. quarti Antiquit. et Suidas.

Quod ignotis parentibus natos, Terrae filios nominemus. Ita et Tertullianus cap. 11. Apolog. Unde factus est proverbio locus, de quo late auctor Adagiorum in Terra Filius, Rhodigin. Antiquar. lection. lib. XI, cap. 28 Politian. in Miscellan., cap. 18.

Pan eum. Ita B. T. et multi Vatican. quorum tamen alii habent Pantum: nonnulli alii codices junctim, Panaeum, ut P. alii Panem. Boccat. lib. III, cap. 1 hunc Ennii locum paulo aliter refert, et Pangaeum legit. In Pangaeo monte, inquit, aram statuit, etc. Quod aliud promere non possim, satis habeo varias lectiones [Col. 0899D] indicare; nam depravatum esse locum norint, arbitror, omnes. Extaret Ennii sacra Historia, unde desumptus est, totus expeditus esset: at hoc optare est.

Coeli stela. Hunc locum ingeniosissime restitutum debemus Petro Ciacconio, qui primus ita legendum monuit, Stela, unico l. non autem duplici, stella, ut corrupte in omnibus libris legitur. Stela, graece , id est, columna. Plin. lib. VI, cap. 28: In qua scriptae sunt stelae lapideae litteris incognitis. Sic enim excusum est in meo codice editionis Aldinae Venet. a Paulo Manutio et Gelenio emendatae; et ita eum locum castigat Barbarus in emendationibus Plinianis profersit, Budeus in Annotation. ad L. Sicuti, § Competit, D. Si servit. vindicetur, et compilatores Lexici graeco-latini Basileae impressi, anno 1568 in , et Auctor Thesauri Latinae linguae in stela. Martian. Capell. l. II: Quasque librorum notas Athanasia conspiciens, [Col. 0900A] quibusdam eminentibus saxis jussit adscribi, atque intra specum per Aegyptiorum abdita collocari, eademque saxa stelas appellans, deorum stemmata continere. Namque ibi quoque stelas legendum ex Plinio; et vocabuli etymo constat. Is igitur mons ob ejus altitudinem coeli columna vocabatur, tanquam qui coelum contingere atque adeo sustinere videretur.

Ibique eo in monte aram creat coelo. Putavit Ciacconius quaedam verba hic addita fuisse, et ita scripsisse Lactantium: Postquam eo ascendit, contemplatus est late terras. In eo monte aram creat, primusque in ea ara Jupiter sacrificavit, in quo loco suspexit, idque quod supra mundus erat, quodque aether vocabatur precans, primum coelum nominavit. Quod supra mundus erat, dixisse pro, quod antea mundus vocabatur.

Tutelae suae subjugarit. Vid. Diodor. Sicul. in sexto, et quid hic tutela significet, diximus supra.



CAPUT XIII.

[Col. 0900B] Nummi veteres. De nummo prius signato vid. sunt Strabo lib. VIII, Plin. lib. XXXIII, cap. 3. Macrob. primo Saturn. cap. 7, Eutrop., Tertullian. Apologet., Minuc. in Octavio, Cyprianus de Vanit. Idol. et fragmentum Athenaei apud Theodor. Canter. secundo Var. lect. cap. 23.

Tutus latuisset in oris. Virgilius, latuisset tutus in oris.

Qui rursus Latio. Ita lego, ut apud Maronem, pro eo quod in aliis editionibus est, quae rursus, etc. Nam ibi de Augusto loquitur.



CAPUT XIV.

Sacra historia. Scilicet Euhemeri.

Haec Ennii verba sunt. Sacram videlicet Euhemeri historiam interpretantis.

Filius. Pro Filium. Antiptosis; ut, sermonem quem audistis, non est meus. Urbem, quam statuo, vestra est.

[Col. 0900C] Pluto latine est Diespiter: alii Orcum dicunt. Jovem appellatum Diespitrem norunt omnes, id est, diei patrem, ut Varro interpretatur quarto de Ling. Lat. cap. 10. Macrobius primo Satur. cap. 15. At id cognomen inditum fuisse Plutoni ignotum habeo, nisi forte apud ipsum Varronem, ubi supra, his verbis: Idem hic Diespiter dicitur infimus aer, qui est conjunctus terrae, ubi omnia oriuntur, ubi aboriuntur, quorum quod finis, Orcus dictus, etc. Hunc profecto potius, quam diei, noctis, et tenebrarum patrem dixissem cum Parca ipsum alloquente apud Claudianum; ubi inquit:

    . . . . . O maxime noctis
Arbiter, umbrarumque potens!
Placiades Fulgentius: Hunc etiam tenebris addictum dixere, quod sola terrae materia sit cunctis elementis obscurior. Forte scripserit auctor noster, et Varro, Dis pater; nam ita vocatum Plutonem notissimum est: et Dis, seu Dives latine, id sane est, quod graece [Col. 0900D] , ut ait Lactantius. Diespiter non idem. Cic. secundo de Nat. deor. Terrena autem vis omnis atque natura Diti patri dedicata est, qui Dis, ut apud graecos , quia et recidant omnia in terras, et oriantur a terris. Arnob. secundo ad fin. Cum ex Apollinis monitu patri Diti ac Saturno humanis capitibus supplicaretur. Isidor. 8 Orig. cap. 11, fere hanc emendationem insinuat.

Eosque muro circumegit. Equidem nullum auctorem latinum ita locutum invenio. Puto Lactantium scripsisse, eosque murum circumegit; nam circumagere nihil aliud est quam circumducere, ut apud Virg. IX:

Stridentem fundam circum caput egit,

Vel eos muro circumdedit.



CAPUT XV.

Per amorem memoriam defunctorum, etc. Al. per [Col. 0901A] amorem meriti, memoriam defunctorum, etc. Sed meriti non reperitur in codicib. T. et P. et abfuit a codice Francisci Petrarchae, qui locum hunc refert secundo de Otio religiosorum, nec dictionem illam agnoscit.

Tolleret. Cicero tollerent, et hinc Castor et Pollux.

Atque adeo in plerisque, etc. Mendum habent omnes libri, ubi legitur, atque alio in plerisque, etc. Nam Lactantius citat alterum locum Ciceronis cap. 3, de Natura deorum, ubi aliquantulum variat lectio; ibi enim, atque in plerisque civitatibus intelligi potest, augendae virtutis gratia, quo libentius, etc.

Sancum. Mira de hoc nomine lectionum varietas, ut Vaticanos codices inspicienti liquet, et de qua videndus est Gregorius Gyraldus primo Syntagm. de diis gentium. Vide etiam Varronem de Lingua Latina lib. IV, cap. 10, Propertium lib. IV eleg. ad fin., Silium VIII, Punic. Halicarnasseum II Antiquitatum; item librum, qui Caii Sempronii nomine circumfertur de divisione Italiae cum Annii commentariis, sanctum [Col. 0901B] Augustinum lib. XVIII Civit., cap. 19. Nostra lectio exhibetur a cod. B. a nonnullis Vatican. et ab editionibus Aldina ac Plantiniana; probatur a Josepho Scaligero in conjectaneis ad Varron. ubi supra, tum ex Propertio ubi supra, tum ex illius nominis etymo ab ipso Propertio ibi tradito.

Mea sacra. Ita Maro in aliquibus editionibus. At in al. me sacra, et ita quoque in antiquis aliquot Virgilianis haberi notatur ibi in editione Velutelli, et in Castigationibus Pierii Valeriani in Virgilium, cui quidem Lactantii lectio minus placet.

. Paulo aliter leguntur haec carmina in Oraculis Sibyllinis.

Platonis imitator. Quin etiam aemulus, ut placet Quintiliano lib. X, cap. primo ad fin.

Illud profecto fuit. Facile intelligitur, ut notat Andreas Patritius in scholiis ad Ciceronis fragmenta, et Sigonius in Dialogo, cui titulus Accusator, seu de Consolatione Ciceronis, depravatum esse hunc locum, quem desumpsit Lactantius ex ipsius Ciceronis libello [Col. 0901C] de Consolatione, cujus meminit ipse in Tusculanis, et alibi, et Lactantius noster in Institutionibus saepe. Hunc cum docti omnes conquererentur amissum, prodiit in lucem septemdecim abhinc annis eodem titulo liber, et sub eodem nomine Ciceronis, de quo multa inter eruditos illius temporis viros extitit lis, an Ciceronis genuinus esset, atque germanus. In eo igitur libello (Cicero sive alius sit auctor) planissime ac rectissime legitur: Quod si ullum unquam animal consecrandum fuit, qualia multa consecraverunt Aegyptii (quod nullum profecto fuit) si Cadmi, etc.

Amphitryonis. Aldina, Plantiniana, et nonnullae aliae editiones mendum habent, ubi legitur, Amphionis. Nostrae lectioni adstipulatur libellus ille Consolationis, et Sigonius atque Patritius, hunc locum ex Lactantio referentes in Ciceronis fragmentis: optima item exemplaria T. P. editio Florentina, et aliae, atque adeo ipsa ratio; neque enim ullam Amphionis progeniem in deos relatam novimus: at Amphitruonis progeniem, nempe Herculem, norunt omnes, qui licet [Col. 0901D] Jove patre, matre Alcmena sit natus, ut tradit Apollodorus II. Bibliothec. Homer. hymno in Hercul. eum tamen etiam dixerunt Amphitruonis filium, ut Euripides in Hercul. insano, et alii.

Et illos, quos in coelum merita locaverunt. Cicero, cujus locus est in II de Legibus, habet, et illos, quos in coelum merita vocaverint; vel, et illos, quos endo coelo merita vocaverint, ut in quibusdam libris Ciceronis legi testatur, et legendum censet Muretus ad illud Catulli, Flacci delicias suo Catullo.

Attici conscientiam. Hinc testem habes Lactantium, Atticum fuisse illum, qui per litteram A. interlocutor designatur in libris Tusculanarum, qua de re quaestio esse solet, ut notat Turnebus IX Adversariorum cap. 18, nam alii, ut Lambin. in Annotationibus ad primum librum earum Quaestionum, Lactantii opinionem refellunt, et non Atticum, sed incertam personam, [Col. 0902A] puta, adolescentem, designari contendunt, sive auditorem, ut Robertellius in Annotationibus ad varios auctores.

Quia hoc scelerato homini placuit Antonio. Vid. Cic. Philipp. 2. ad fin.

Germani fratris. In aliquibus mss. melius et acrius haberi, gemini fratris, testatur Janus Gulielmius ad Plaut. Menaechm. cap. 3. Geminus frater vocatur, qui uno partu, et uno die natus est. Plaut. Menaechm. in fin.:

Spes mihi est, vos inventuros fratres germanos duos
Geminos una matre natos, et patre uno, uno die.
Virgilius de eodem Romulo et Remo in VIII:

   Geminos huic ubera circum
Ludere pendentes pueros, etc.

Patriae parricida. Ita et Cicero III Officiorum cap. 3 ad fin.: Ecce tibi, qui Rex populi Romani, etc.



CAPUT XVI.

[Col. 0902B] Relligionum animos nodis, etc. Lucretius, Relligionum animum nodis, etc.

Et illi lex Papia fibulam imposuit? Jocatur Seneca in Jovem; nam lex Papia Poppea sexagenarios infibulabat, id est vetabat uxorem ducere, tanquam effoeta jam virtute essent ad generandum, cui legi postea Claudius Caesar abrogavit, ut scribit Suetonius in Claudio, apud quem corrupte legitur pro Poppea, Pompeia, et apud Isidor. IV Orig. cap. 15, relatum in decret. in cap. Quaedam, distinct. 2. Eum errorem secutus est Beroaldus ad Sueton. ubi supra cap. 19 et 23. Rivall. in histor. jur. Civil. lib. II, qui tamen lib. IV, in Claudio recto nomine usus est: sed eumdem errorem refutavit Alciatus, lib. III Dispunction., cap. 3. Tiraquell. in legib. connubialib. leg. VI, n. 20. Prateius de Legib. populi Romani in Papia Poppea, ex Dione lib. LVI, Tacito lib. III, Ulpiano Epitom. Tit. 29. Ei denique legi abrogavit et Justinianus Imperator in l. ultima cod. de Nuptiis. Dixit autem Seneca (fibulam imposuit) ducta metaphora [Col. 0902C] ab iis, qui infibulabantur, vel vocis servandae gratia, quae ex coitu mutatur, vel valetudinis, quibus perforabatur utrinque a lateribus cutis illa, quae super penis glandem extenditur, eique superaddebatur circulus aeneus, quem fibulam vocabant: unde apud Martial. lib. IX, Epigr. 28, refibulare, quod est fibulam solvere. Et de infibulandis juvenibus plura apud Celsum. Corrupte hic in aliquibus impressis, pro fibulam, legitur tabulam, vel fabulam, quod et Beroaldus notat in Claud. d. cap. 19.

Jus trium liberorum? Erant privilegia et immunitates quae favore propagationis dabantur parentibus tres filios habentibus, de quibus in leg. prima cod. Qui num. lib. Se excus. leg. prima cod. de Jur. liber. et § Sed hae juris. Instit. ad S. C. Tertullian. Plutarch. de Amor. prol. Sed interdum ex Principis indulgentia iis quoque qui pauciores, ac etiam nullos habebant filios, haec privilegia dabantur. Id jus qui assecuti fuissent, praeter, alias ea quoque utilitate fruebantur, quod cum aliquid populo viritim dividebatur. [Col. 0902D] ii pro tribus liberis accipiebant. Vid. Duaren. lib. primo Disputation. cap. 40, Alexand. Neapol. Genial. dier., lib. IV, cap. 8, Beroald. et Sabellic. ad Sueton. in Galba, cap. 14.



CAPUT XVII.

Videtisne igitur, etc. In pauculis variat lectio apud Ciceronem.

Hoc est, falsa se intelligere, vera nescire. Utinam (inquit Cicero) tam facile vera invenire possem, quam falsa convincere!

Ut in historia sacra continetur. Id est, in historia Euhemeri de diis, de qua sup. cap. 11.

Aesculapium curando juveni advocavit. Narrat fabulam Ovidius XV Metamorph.



CAPUT XVIII.

Si fas caedendo coelestia scandere, etc. Hos duos [Col. 0903A] versiculos ex Ennii Epigrammatis a Cicerone in libris de Republica positos refert Seneca lib. XIX Epistolarum, Epistola 109: Id de quo quaeris, etc. Verum apud Senecam primum versiculum corruptum haberi scribit Crinitus de Honest. discip. lib. XIX, cap. 3. Nec tamen versiculum illum ex Seneca profert, qui in editionibus Senecae varie legitur. Puto Crinitum apud Senecam legisse: Si faciendo plagas coelestum ascendere cuiquam, etc. Quae lectio Erasmo, quoque in Annotationibus ad d. epistolam, et mihi minus placuit, quanquam Pincianus in Castigationibus suis ad eumdem Senecam meliorem eam existimat, quam hanc ab Erasmo positam, videlicet: Si fas est plagas caelestum ascendere cuiquam, etc. Itaque putabat Crinitus legendum esse apud Senecam, ut in Lactantio; et Erasmus quoque non absurdam esse Lactantii lectionem existimabat. Pithaeus autem lib. primo Adversarior. cap. 11, Lactantii lectionem damnat, et ita Ennium scripsisse contendit: Si fas endo plagas coelestum ascendere cuiquam, etc. Endo pro in, [Col. 0903B] passim dixisse veteres, nec jure reprehensum Africanum, si ita locus fuisset, ut apud Ennium secundum Firmiani lectionem; nam conditionem illam adjecit, Si fas caedendo, etc. quae potuit non esse vera: jure autem merito reprehensum, quod jactasset, sibi tam multis magnisque caedibus polluto coelum patere, modo cuiquam mortalium in coelestium plagas ingredi fas esset. Hanc Pithaei lectionem, quae mihi valde placet, probat etiam Scipio Gentilis Origin. et Lambinus in Annotationibus ad fragmenta Ciceronis III de Repub., et fere est eadem cum ea lectione, quam se ex divinatione et conjectura reposuisse ait Erasmus: sed Pithaei magis Enniana videtur. Vide Gruteri animadversiones in Senecam.

Est vero (inquit) Africane. Andreas Patritius in scholiis ad fragmenta Ciceronis e III de Repub. putat legendum, Est vero ita, Africane, vel simpliciter. Et vero Africane. Ego ubi unanimes cunctos codices reperio, non facile quicquam immuto; neque tamen litteratorum virorum opiniones reticeo.

[Col. 0903C] Divinis docere litteris. Genes. IV, ubi frugum et vitium inventio, atque cultura Adamo et Noe tribuitur, de quo disserit rursus ipse Lactantius infra lib. II, cap. 14; et S. Augustinus lib. VIII, super Genes. ad litter. Plinius igitur ad fin. VII, et caeteri Ethnicorum nugantur, qui haec Cereri et Eumolpo Atheniensi attribuunt, vel Dionysio, sive Osiridi, ut scribit Diodorus lib. primo, cap. II.

Ut Aesculapio medicina, Vulcano fabrica. Plin. lib. VII, cap. 56 Polidor., Virg. de Rerum inventoribus.

Figulinae repertori. Scilicet Rhoeco et Theodoro, secundum aliquos, ut refert Plinius lib. XXXV et cap. 12.

Vasa Samia. Plin. eod. lib. cap. 16.

Est vero cur quisquam, etc. Ita reposui, ut est in B. T. P. et Plantiniana editione, non ut in aliis quibusquam, est vero causa, cur quisquam, etc. malebant enim simpliciter, est cur, vel est quod. Plautus [Col. 0903D] Aulular. est, quod revisam domum; Ovid. II Metamorph.

Est vero, cur quis Junonem laedere nolit.
Lactantius supra in fine cap. 17: Erat plane, cur tantum laborem, etc., et infra lib. II, cap. 7, ad fin.: Est vero, cur illorum auctoritas, etc.



CAPUT XIX.

Metuebant enim malum, si contra publicam persuasionem faterentur. Exemplum habet de Cicerone infra lib. II, cap. 3, in principio; et idem dicebat S. Augustinus de Varrone lib. VI de Civit., et de Scevola lib. IV, cap. 27.



CAPUT XX.

Si animal ipsum fuisset, cujus figuram gerit. Atqui [Col. 0904A] scriptores non defuere, qui tradiderint animal ipsum fuisse, nempe lupam veram, quae Romulo et Remo mammas praebuerit: Virgilius VIII:

Et viridi foetam Mavortis in antro, etc.
Ovidius II Fastor.: Venit ad expositos, etc. et III. Lacte quis infantes, etc. Propert. II, Eleg. VI: Nutritus duro Romule, etc. Nec poetae solum, sed et Historici, et quidem insignes, relati ab Halicarnasseo ad finem primi Antiquitat. Plinius VIII, cap. 17. Strabo in v. Justinus historicus lib. XXXVIII, XLIII, et in fin. XLIV. Plutarchus Parallel. XXXVI et in quaestionib. Rom. quaest. XXI, Hygin. cap. 252. Receptius tamen est Lupam illam fuisse mulierem, Accam Larentinam nomine appellatam, cognomine Lupam, quod meretrix esset. Lupas enim cognominabant eas, quae corpus vulgabant, quomodo Antonii scorta saepe Cicero in Philippicis lupas vocat. Hoc supradictorum auctorum plerique, atque insuper alii tradiderunt: Ovid. Fastor. III, Plin. lib. XVIII, [Col. 0904B] cap. 2, Plutarch. in Romul., Festus, Livius, lib. I, pr. Decad.: Massurius apud Gellium lib. VI, cap. 7, Macer Histor. lib. primo, apud Macrob. primo Saturn. cap. 10; quam opinionem historiae magis consonam fuisse scribit Halicarn. ubi supra.

Larentinae. Hanc secutus sum lectionem, tum propter auctoritatem meliorum codicum B. T. P., tum quia paulo infra ejusdem festa nullis refragantibus Lactantii codicibus dicuntur Larentinalia. Quanquam de nomine mulieris et ejus festorum multa varietas apud scriptores. Cicero in epistolis ad Brutum, Varro, Festus, Livius, Ovidius initio tertii Fastorum, et Plinius ubi supra Laurentiam vocant. At vero Gellius lib. VI, c. 7, Macrobius primo Saturn. cap. 10, Tertullianus c. 13 et 24 Apologet., Minucius in Oct. et Plutarch. in Romulo Larentiam.

Exemplum scilicet Alheniensium in ea figuranda Romani secuti sunt. Quemadmodum Harmodius et Aristogiton cives Athenienses Hipparchum tyrannum occiderint, late habetur ex Thucydide in Prohem. [Col. 0904C] et lib. VI, eorum Plato et Sympos. meminit, Aristoteles II Rhetor. cap. 25, Cicero prima Tusculana in fine, Aelian. de Varia historia lib. II. Post necem Tyranni, cum meretrix, Harmodii amica, ut scribit Athenaeus lib. XIII, cap. 24, et ambobus conjuratis lyrae cantu familiaris, ut scribit Plinius lib. XXXIV, c. 8, capta esset, et a tyrannis Pisistrato et Hippia validis tormentis excruciata, ut omne consilium conjuratorum in eo occidendo narraret, et criminis socios proderet, nihil ab ea potuit extorqueri; quin etiam (ut scribit Tertullianus in calce Apologet.) carnifice jam fatigato, postremo linguam suam comestam in faciem tyranni saevientis expuit, ut expueret et vocem, ne conjuratos confiteri posset, si etiam victa voluisset: quanquam hoc factum Plinius lib. VII, cap. 23, ubi de Leaena, non ipsi, sed Anaxarcho, cum simili de causa torqueretur, attribuit, sicut et Valerius lib. III, cap. 3, Athenienses igitur ejus honori animalis effigiem posuerunt, cujus [Col. 0904D] illa nomen gerebat: sed linguam addi ab artifice vetuerunt. De aenea Leaena ab Atheniensibus huic posita meminit Pausan. in Attic. De historia meminere Athenae. Et Plinius ubi supra, Tertullianus ubi supra, et ad Martyres cap. 6, item Eusebius Caesarien. in Chronic. qui caedem Hipparchi recenset sub Olympiad. 65. Unde non satis assequor, quomodo Lactantius scribat, Romanos in figuranda lupa exemplum sumpsisse ab Atheniensibus; nam cum Lupae factum, videlicet Accae Larentinae, ducentis quinquaginta circiter annis Leaenae factum praecesserit, simillimum vero videtur, multo antea Lupam a Romanis, quam ab Atheniensibus Leaenam figuratam, et ideo Athenienses potius a Romanis exemplum ejusmodi, quam Romanos ab Atheniensibus sumere potuisse. Caeterum quia meretrix conscia fuit conjurationis, nec caedem vetuit, quam utique conjuratos deferendo vetare potuit, merito ab ea quoque [Col. 0905A] tyrannum occisum scribit Lactantius, cum tamen ipsa caedem minime perpetraverit.

Larentinalia. Qui mulierem Laurentiam vocant, haec ipsius festa Laurentialia, vel Laurentalia, ut Ovidius sub initium III Fastor., qui Larentiam, Larentialia, vel Larentiala; qui Laurentam, Laurentinalia appellant; ita qui Larentinam, Larentinalia.

Sed Faulam quoque, etc. De hac Plutarchus in Quaest. Roman, quaest. 35, ubi eam Larentiam Fabolam vocat.

Floralia. De quibus Varro pr. de Re rustic. c. pr. Plin. lib. XVIII, cap. 29. Macrob. lib. primo Saturn. cap. 4.

Celebrantur ergo illi ludi cum omni lascivia, etc. Omnes quidem nequitiae et obscoenitates illis in ludis repraesentabantur a nudis mulieribus, quae mimorum officio fungebantur; quibus cum aliquando interesset Cato, illius majestatem et severitatem reveritus populus non ausus est postulare ut mulieres nudarentur, quod fusius narrat Valerius Maximus lib. II, c. de Majestat. Senec. Epistola 98, Erras, mi Lucili. [Col. 0905B] Incidebant hi ludi 4 calendas maii, et calendis ipsis maii, ut scribit Plinius d. c. 29, et Ovid. in fine IV et initio V Fastor. Lapsum puto Gyraldum, qui lib. de Diis Gent. Syntagm. pr, ubi de Flora loquitur, scriptum reliquit, Festa Floralia eadem fuisse cum festis Majumae, de quibus in L. unica. cod. de Majum. lib. XI, et l. XV, tit. 6. de cod. Theodos. Floralia enim Romae fiebant: at Majumae spectaculum non in occidentalibus oris, sed in orientalibus praebitum doctissimus cardinalis Baronius probat in suis ad martyrologium notationibus sub die 26 decemb. Suidae refutata opinione, dicentis Majumam festum fuisse a Romanis mense Maio ad ostia Tyberina peragi solitum, quamvis Suidam plerique omnes sequantur. Alciatus in annotationibus ad d. L. unicam, cod. de Majum. et lib. V Parerg. cap. 5, Cujac. ad eamdem L. Girard. Pratei. Brisson. in suis vocabulariis in verbo, Mauma, Steuvechius ad Vegetium lib. III, cap. 39, alii. Quorum tamen sententia Gyraldo minime patrocinatur, cum illi Majumae festa ad [Col. 0905C] ostia quidem Tyberina peragi solita scribant, non tamen asserant eadem fuisse cum ludis Floralibus, qui in ipsamet urbe celebrabantur, ut Alexander Neapolitan. notat Genial. dier. lib. VI, cap. 8.

Pavorem, Palloremque. Cicero III de Nat. deorum, Plin. lib. II, c. 7.

Praesentes haberet. Haec est recepta lectio a mss. et excusis, nec temere rejicienda, sicut nugatur Thomasius. Praesentem haberi, vel praesentem esse, pro adesse, norunt omnes creberrimam locutionem esse omnibus latinis scriptoribus, praesertim Lactantio ipsi lib. II Instit., cap. 2, in fine, lib. de Ira Dei, et alibi. B. tamen habet, secum haberet.

Mentem. Cicero et Plin. ubi supra.

Magnum Cicero audaxque consilium suscepisse Graeciam dixit, etc. Locum excidisse ex II de Legibus putant Sigonius et Patritius, in eorum Scholiis ad fragmenta Ciceronis.

Virtutes enim oportet, non vitia consecrari. Cicero, [Col. 0905D] Virtutes enim non vitia consecrare decet.

Febrem. Cicero, Plinius, ubi supra.

Ast illa. Apud Ciceronem, ast olla.

Supervacuis exstructionibus. Templis videlicet, diis, seu potius daemonibus consecratis.

Imaginibus. Idolis daemonum.

Summis digitis. Jocatur in morem illum ethnicorum, quo res ad sacrificandum paratas duobus aut tribus digitis accipere solebant. Thus quidem eo modo in arae flammam jaciebant. Sanctus Hieronymus epist. prima: Non est tantum in eo servitus Idoli, si quis duobus digitulis thura comprensa in bustum arae jaciat. Lactantius, lib. V, cap. 19: Nam cruciari atque interfici malle, quam thura tribus digitis comprehensa in focum jactare, etc. Porphyr. inquit: Pythia Ermionea laetatum dum sacrificaret, placentae frustis acceptis e pera tribus digitis. Ovid., II Fastor.:

Et digitis tria thura tribus sub limine ponit.
[Col. 0906A] Atque hinc alia quoque Lactantii loca declarantur, lib. IV, cap. 3: Illa enim Religio muta est, non tantum quia mutorum est, sed quia ritus ejus in manu et digitis est; lib. V, cap. 20: In qua nihil aliud video, quam ritum ad solos digitos pertinentem.

Horrere. Ex mss. a Thomasio citatis; nam, colere, quod est in impressis, Lactantio ipsi repugnat.

Cum ex mulierum capillis tormenta fecissent, etc. Vegetius de Re militar., lib. IV, cap. 9; Capitolin. in Maximin.

Sicut juvenes ab iisdem antea missi cum virginibus, ex quibus sunt Parthenii nati, etc. Haec lectio habetur in multis Vaticanis, in antiquissimo illo B. et altero item ejusdem bibliothecae S. Salvatoris Bononiensis, in editis Florentinis, et Venetis Tridin. Et omnino de hac Partheniorum historia videndi sunt Strabo, l. VI, Justinus Historic. in fin. lib. III, Isidorus, lib. IX Orig., cap. 2, ubi tamen errore captus est, ut Spartanos, pro Parthenii, scripserit. Vir eruditissimus latinus Latinius putavit, lectionem Aldinae editionis, [Col. 0906B] quae habet ante admissi, non modo minime absurdam esse et sensu carentem, ut censuit Thomasius, sed etiam valde appositam, et proprie cum historia congruentem; ex qua constat juvenes illos, antequam bellum illud solveretur, remissos esse Lacedaemonem eo jussu, ut ad sobolem procreandam cum omnibus promiscue virginibus copularentur. Atqui verbum, admittere (praeter caeteras ejus significationes) est marem foeminae, vel foeminam mari admovere ad initum, unde admissio, admissura, admissarius. Petrus Ciacconius suspicabatur legendum, antea dimissi.

Parthenii. Al. Partheniae, ut hic cod. B. Aristoteles quinto Politicor., cap. 7. Pollux, in , Strab. ubi supra.

Veneri armatae. De qua Pausan. in Laconic. Quintil. II Institut., cap. 4.

Jovi quoque pistori, etc. Historia est apud Liv. in quinto primae Decad. Frontin. tertio Stratagem., cap. 15; Ovid. sexto Fast., Suid.

[Col. 0906C] Mutam. Nympha Tiberis prius Lara appellata, ut apud Varron. quarto de Ling. Lat. postea Muta, ut apud Ovid. secundo Fast. qui fabulam narrat, ab Auson. Larunda dicta, Mania denique alibi ab eodem Varron. Macrobio primo Saturnal., cap. 7. Arnobio in fin. tertii.

Cunina. Sic legitur apud Varron. et S. August., l. IV de Civitat., c. 8 et 11. B. habet, Cunia, P. Cuna.

Sterculius. Ita Tertullian., cap. 24 Apolog., Macrob. primo Saturn., cap. 7: Stercutius, Plinius, lib. XVII, cap. 9, Servius in primum Georgic. Isidor. Etymol., lib. XVII, cap. primo, alii vero Stercutus. Varr. de vit. pop. Rom., lib. II: Sterquilius. Codex B. hic, Stercus, T. Sterculinus, P. Stercutus.

Mutinus. Ita Tertullian. d. cap. 24, quam lectionem probat Vives ad cap. 11 lib. IV de Civitat. Dei, et Gulielmus libro primo Verisimil., cap. 23, Festus Pompe.: Musinus Tusinus Musini Tisini (inquit) sacellum fuit in Veliis, etc. Arnob., lib. IV: Mutunus. Sed S. Augustinus d. cap. 11. habet Musunus, et [Col. 0906D] Tutunus. Cod. B. et P. hic, Tutinus.

Terminus. Vid. Apollod. initio Biblioth. Pausan. in Beotic. in fin.

Nam cum Tarquinius Capitolium facere vellet, etc. Liv. ad fin. primi primae Decad. et ad fin. quinti, Ovid. secundo Fast., S. Augustinus in quarto de Civit., c. 23 et 29, Serv. IX Aeneid.



CAPUT XXI.

Humanam hostiam. Ethnicorum feritatem notat, qui humanas hostias immolabant; qua de re Plut. in Pelop., Tertull., 9 Apologet., Clemens Alexand. in Orat. ad Gentes, Minuc. in Octav., Euseb., lib. IV Praeparat., cap. 7, Nazianz. in Orat. de Epiphan., Sanctus August. de Civit., lib. VII, cap. 19, Theodoret. septimo Therapeut.

Esum, atque Theutatem. De quibus Lucan. in primo, [Col. 0907A] Nonnulli Esum interpretantur Martem. Theutates vero Mercurius est, de quo Livius sexto tertiae Decad. Caes. lib. sexto de bell. Gallic. ubi de humanis victimis, Arnobius secundo.

Latialis Jupiter. Dicitur etiam Latiaris, et ita hoc loco scriptum esse in aliquibus Lactantii membranis testatur Franc. Juretus in Notis ad Symmachi epistolas, libro primo, epistola 9.

De ponte Milvio. M. Varro e ponte Sublicio. Fiunt (inquit) Argei ex scirpeis virgultis simulacra hominum, et quotannis e ponte Sublicio a sacerdotibus jaci solent. Sic Epicadus apud Macrobium, lib. secundo Saturn, cap. 11; Halicarnass. vero pr. Antiquitat.: Simulacra, inquit, hominum triginta numero de Sacro ponte mittunt in Tiberim fluvium, quae Argeos nominant.

. Desumpsit hunc versiculum Varronis fortasse ex Macrob. primo Saturn., cap. 7, ubi habetur , id est, Diti, non autem , id est, Saturno, ut in omnibus Lactantii libris manifesto librariorum [Col. 0907B] errore; nam hic , nonnisi Saturnum designare potest, cui integra corpora humana immolabantur, ut ex Ovid. Macrob. ubi supra, et lib. II Saturn., cap. 11, caeteris Lactantius hoc ipso loco confirmat. Ergo Firmiano refigere oportuit, ut Ditem intelligamus, monente quoque Pontano in notis ad Macrob. ubi supra.

. Hujusce dictionis non modo latinam interpretationem, quae a plerisque editionibus abest, ac plurimis mss. inest tamen aliquibus aliis hoc modo, , id est, hominem, vel id est, lumina, sed etiam omnem accentum sustulimus, ut ambiguitas servetur oraculi, quam data opera versus continet: ea vero tollitur, sive accentum dictioni superimponas gravem, aut circumflexum, ut prave in omnibus editis reperitur, tam apud Macrobium dicto cap. pr. et 11, quam apud Plutarchum; nam accentu gravi signata ad hominis, circumflexo ad luminis significationem contrabitur, ut tradit Suidas in , et alii, sive articulum [Col. 0907C] proponas, sive multo magis, si addita interpretatione eam in alterutrum sensum declares. Cur autem et hominem, et lumen significet, ponit Plutarch. ubi supra. In memoriam revoces velim, lector, rationes quibus hanc de variis accentibus et significationibus vocis argumentationem diluimus, ut pote regulis hodiernae grammatices plane repugnantem (Vid. col. 241 hujus tom. not.).

Jaci. Jace legitur vitiose in omnibus Lactantii libris: ideo correximus ut apud Poetam:

Tantum Relligio potuit suadere malorum,
Quae peperit saepe, etc.
Duos Lucretii versus a se invicem separatos initio primi de Natura rerum conjunxit, ordinavit, extulit, ut ad rem suam facere putavit; ibi enim prius illa leguntur:

   Quod contra saepius olim
Relligio potuit scelerosa atque impia facta.
Deinde paucis interjectis ille versus habetur:

[Col. 0907D] Tantum Relligio potuit suadere malorum.

Isidis Aegyptia sacra. De quibus supra, cap. 17, Arnob. primo, Minuc., S. Augustinus, lib. VI de Civ., cap. 10.

Lucanus. nam pro Ovidio Lucanum posuit.

Et tectum ligno. Arca videlicet lignea inclusum (sic quidem habent libri Lactantiani); vel (ut omnes Lucani codices habent) et tectum lino, id est, linteis obvolutum, etc.

Osiris. Miratur Gyraldus syntagm. 8 Lactantium hoc loco filium Isidis Osirim fecisse, cum Plutarchus cui Diodorus assentit primo lib., cap. 2, non filium, sed fratrem ac maritum Isidis eum dicat in lib. de Isid. et Osirid. Verum meminisse debuit Gyraldus ex iis, quae collegerat ipse syntagm. 6, ubi de Serapid. in 8, ubi de Osirid. in 12, ubi de Iside loquitur, implexam historiam, et valde abditam: intelligere potuit, [Col. 0908A] Lactantium, quamvis ab opinione Plutarchi recesserit, aliorum tamen haud multo minus Plutarcho gravium scriptorum narrationem secutum. Principio Jovem, quam Jupiter compressit, eamdem fuisse cum Dea Iside Aegypto culta ipse Firmianus asserit sup. cap. 11. Ovidius in fine primi Metam. Apollodorus initio II Biblioth. Lucian. in Dialog. Zephir. et Not. unde et a Propertio de sacris ipsius, quae Romae suo tempore agebantur, loquente Inachis appellatur, lib. II Eleg. penultima:

Atque utinam Nilo pereat, etc.
Item, lib. II, Elegia, quae incipit, Jupiter affecte, etc.

Io versa caput primos mugiverat annos,
   Nunc dea, quae Nili flumina Vacca bibit.
Id quoque Graecos affirmare scribit Aelianus. Haec Epaphum genuit ex Jove, qui ab eadem cultus Aegypto conjunctum matri Templum habuit, ut Ovid. et Aelianus [Col. 0908B] tradunt. Porro qui Epaphus Graecis, ille idem est qui Aegyptiis Apis, ut scribit Herodotus. Apim autem eumdem esse cum Serapide, ex Aridaeo Argivo novimus, et Nymphodoro Amphipolitano apud Euseb. X Praepar. et ex Varron. apud August. XVIII Civit., cap. 5. Idem vulgo creditum scribunt Ruffinus, Suidas, alii. Jam vero Serapim eumdem cum Osiride creditum scribit Tacitus in fine vigesimi; et Diodorus Siculus lib. primo, cap. 2, asserit Serapim tum dici Osirim, tum Dionysium. Et idem ait Lactantius ipse hoc loco. Quin etiam Plutarchus in lib. de Isid. et Osirid. Praestat, inquit, autem Osirim cum Baccho eumdem facere, et cum Osiride Serapim. Et rursus de Api, quod idem habitus sit cum Osiride a Sacerdotibus Aegyptiis, refert Plutarchus ibidem, et Strabo de Memphi loquens, lib. XVII, Lactantius igitur eum, qui in sacris Isidis semper quaerebatur, et inveniebatur, ipsius Isidis filium fuisse, ut historia docet, eumdemque Osirim dicere hos secutus auctores potuit.

[Col. 0908C] Ardua jamdudum resonat. Nonnihil variat lectio horum versuum apud Ovidium; nam ibi, pars manibus clypeos, et,

Res latuit patrem, priscique imitamina facti.

Quia principes intelligendi. Locus hodie non habetur inter opera Sallustii.

Vetustatem in majus componentem. Secutus sum Florentinae editionis lectionem probatam Carrioni, lib. II Antiq. lect., cap. 7, pro ea, quae est in al. vetustatem in majus componentes. Non enim voluit Sallustius a Curetibus vetustatem, sed potius Curetum illud et inventae, et intellectae religionis factum, quippe qui principes fuerunt intelligendi res divinas, ab ipsa vetustate in majus fuisse compositum, et ideo Jovis altores dictos, eoque nomine celebratos.

Illos dico, qui vel inhonesto saltatu tripudiant. Salios innuit Martis Sacerdotes.

Vel qui nudi uncti. Lupercos significat, Panos, Pastorum [Col. 0908D] Dei Sacerdotes.

Quid de scutis jam vetustate putridis, etc. Haec erant Ancilia. Virgilius autem de his omnibus in fin. 8.

Hinc exultantes Salios, nudosque Lupercos,
Lanigerosque apices, et lapsa ancilia coelo
Extulerat.

O stultas hominum mentes, o pectora caeca! Quamlibet in tenebris, etc. Lucretius in hisce versibus pro, stultas, habet, miseras, pro, quamlibet, qualibus.

Minus sanus et ineptus. Secutus sum cum Thomasio lectionem cod. B. pro ea, quae in aliquibus impressis est, nimis lascivus et ineptus, etc. Quanquam valde placet et illa, quam de conjectura profert Ludovicus Carrio Antiquarum lection. lib. II, cap. 7, videlicet, minus lascivus et ineptus, etc. Lascivia autem hic non est libido, sed hilaritas, et jocus petulantior. Ulpianus in L. Cornelia D. ad L. Cornel. de ficar. Cum quidam per lasciviam causam mortis praebuisset, [Col. 0909A] etc. Sic Cicero pr. de Finib. primo de Divinat. Varro pr. de Re rustic. Vide Budaeum in Annotationibus ad l. Ex conducto, § Si vis tempestatis, D. locati.



CAPUT XXII.

Sabinus ille Rex fuit. Numa Pompilius, de quo hic habes multa ex Liv., lib. X, 4 Decad. et Plutarcho in Numa.

Nefaria sacra. Quia infantes Saturno immolabantur, quod scelus Tertullianus etiam exprobrat Gentibus, cap. 9 Apolog.

Fatuam, Faunam. Hanc alii Fatuam, alii Faunam vocant, alii simul Fatuam Faunam, ut Lactantius hic, et Arnobius lib. pr. et V, cur autem utroque nomine appellaretur, scribit Macrobius pr. Saturn., cap. 12.

In operto sacrificant. Ita B. et caeteri omnes mss. et optimi, non ut est in deterioribus impressis mendose, in aperto, quod Lactantii sententiae repugnat, et historiae de Sacris ipsius Deae, de quibus Cicero [Col. 0909B] in Orat. de Arusp. respons., Macrobius ubi supra, Plutarchus in Caesare et Cicerone, Senec., Epistol. lib. XVI, epistola 98: Erras, mi Lucili, etc., ubi etiam in castigatis editionibus legitur, in operto. Correctum tamen hic mendum est in excusis Aldinis, Florentinis, Plantinianis.

Et Sextus Clodius. De quo Sueton. in libell. De clar. Rhetor.

Ollam ebiberat. Ego quicquid usquam reperi a doctis viris in Lactantio nostro meditatum libenter, cum lectore communico, ut ne quid ei desit, vel ad utilitatem, vel ad voluptatem capiendam. Caeterum etiam atque etiam unumquemque commonitum velim, ut ne sibi a veteribus, et jam receptis lectionibus unquam recedendum putet, quae aliquo modo defendi ac sustineri possint; alioquin si pro cujusque nostrum ingenio dictiones veteres ac sententiae mutentur, invertantur, et novis subinde invectis utcumque collibeat expungantur, non jam profecto scriptorum antiquorum monumenta, sed nostra commenta tenebimus. [Col. 0909C] Joannes Meursius, libro quinto Critici Arnobiani, cap. sexto, legendum hoc loco putat, Obbam. Erat autem Obba poculi genus, auctore Nonio. Arnobius quinto hanc historiam referens, Seriam dicit: erat autem et seria vas vinarium fictile oblongum; et Lactantio seu potius Sex. Clodio consentit, ut a viro Fatua Fauna ob vinum largius epotum caesa fuerit, sicut tradit etiam Plutarch. Problematis. Verum apud Macrob. longe aliter factum narratur d., cap. 12.

Terricolas Lamias Fauni, etc. Putantur excidisse hi versus ex Satyris Lucilii, ivere, et esse homines, etc. Ita legendus est versiculus iste, sicut apud Lucilium ipsum in collectaneis fragmentorum veter. poetar. ethnic. in B. T. P., nec omittenda copula, ut in quibusdam excusis.

Ahenis. Ad oram unius libri, pro ahenis, scriptum erat, inanis, quam suspicor esse veram lectionem, ita ut punctus fiat post inesse, deinde continenter legatur, inanis pergula pictorum, quibus aptissime subduntur illa, veri nihil, omnia ficta.

[Col. 0909D] Item patres eorum Faunus et Laomedon. Eorum, scilicet Latini, et Priami; nam Priami Laomedon pater fuit, Latini Faunus pater, Picus avus. Ideo lego hic cum B. et T. non Picus, ut in multis editionibus, sed Faunus. Virgilius septimo de Latino loquens:

Hunc Fauno et Nympha genitum Laurente Marica
Accipimus, Fauno Picus pater, isque parentem
Te, Saturne, refert.
Sed et Arnob., lib. II: Quis

Picum Fauni patrem, atque avum Latini, etc.

Historia vero sacra testatur, etc. Historia videlicet Euhemeri de Diis, de qua supra toties.

Ut in quamque regionem venerat. Ita lego, ut est in B. ut, pro statim atque, ex quo primum, venustatis obtinet mirum quantum. Plaut. Paenul.

   Ut quemque visco offenderant,
Tam crebri ad terram decidebant, quam pyra.
[Col. 0910A] Terent. Hecyr.

   Ut quisque venerat,
Accedebam.
Al. in quamcumque regionem venerat; Al. in quamcumque regionem veniret.

Atabyrio. In B. scriptum est, Ataburio, ea videlicet prolatione, qua Latini olim Graecum per u, repraesentabant: sic Musia pro Mysia, Tumpanum, Assurius, Sulla, Purrhus, Poluposus, et similia in Pandectis Florentinis reperiri testatur Brisson. in Parerg. Corrigitur Appian. qui in Mithridatic. hist. Jovem, pro Atabyrio, Tabyrium vocat; quia priori modo, et dicendum, et scribendum liquet ex hoc loco, Stephano, Strabon., Apollodor. tertio Biblioth. et Pindar. in Olymp. ubi Diagoram celebrat, et ejus Scholiaste. Stephanus tamen et Strabo non ab hospite, ut Lactantius, sed a monte Atabyrio Jovem ita dictum volunt.

Labradeo. Ita Plutarch. in quaest. Graecis, quaest. 45, et Aelian. Strabo autem et Stephan. Labradeus, [Col. 0910B] vel Labrandenus. Aelianus non ab hospite, ut hic tradit Lactantius, sed alia ratione hoc nomine vocatum scribit Jovem. Labradeus, inquit, Jupiter nominatus est, quod permultum pluisset.

Cassio. Ita scripsi, ut reperi in omnibus codicibus, et apud Theophil. duplici ss: ille enim scribit . Stephanus tamen non ab hospite, sed a Casio monte, et Urbe Aegypti hoc Jovi nomen inditum scribit. »Casion (inquit) mons et Urbs Aegypti, a quo et Casii Jovis, etc.« Sed et Plin. Casii montis, et Jovis Casii ibi delubrum habentis meminit lib. IV et V utrobique cap. 12, Strabo, lib. XVI, Solin., cap. 46, 47 et 49, Suid. et siquidem hinc denominatum Jovem malimus, non Cassio scribendum est, sed simplici s, Casio, ut apud Lucauum, lib. VIII, de Pompeii sepulcro loquentem:

Et Casio praeferre Jovi, etc.

Nepotem. Scilicet Urani, sive Coeli, qui primus [Col. 0910C] orbis universi imperio praefuit. Is enim ex Tellure uxore filium suscepit Saturnum, Saturnus ex Rhea Jovem, ut scribit Apollodor. initio Biblioth. Lactantius etiam hic subdit, aviam Tellurem, quae fuit Urani conjux. Uranus ergo avus Jovis, et Jupiter ejus Nepos, ut ait etiam supra cap. 5 et in fin. cap. 11. Haec igitur recta lectio est ab omnibus excusis libris agnita, non, pronepotem, ut ex B. legitur ad oram librorum Plantinianae editionis, in Tax. item, et P.



CAPUT XXIII.

Theophilus in libro de Temporibus, etc. Hic liber tertius est eorum, quos ipse Theophilus contra Gentes scripsit ad Autholycum. Vide Sanctum Hieronymum de Script. Eccles.

Thallum. Ita scripsimus, monente Meursio in Hypocritic. ex Tertulliano XI Apologet., Minuc. et ipsomet Lactantio hoc lib. sup. cap. 13, pro Thalum, quod legitur in omnibus excusis.

322 annis Thalli lapsum, quem secutus est Theophilus, [Col. 0910D] et deinde Lactantius, ostendit luculenter Benedictus Pererius in commentar. ad Daniel. lib. XVI, cap. 14, et lib. XI in Disput. de 70 Hebdomad. part. prima, quaest. 2. Quamvis autem in hac supputatione mire varient chronologi, omnium tamen expensis sententiis, haud minus, quam octingentis, vel nongentis circiter annis, Belum Trojano excidio antiquiorem fuisse constat. Vid. Hermann. Contract. in Chronic. et alios.

Mille quadringenti septuaginta. Si haec scripsisse Lactantium anno Domini 302 verum est, ut mihi quidem videri superius in notis ad cap. primum asserui, secundum Glareani Chronologiam ad Livium ex probatissimis conflatam auctoribus, colligerentur anni 1485. Nam ab excidio Trojano ad Urbem conditam fluxisse scribit annos 432; ab Urbe condita ad Christum natum 751; quibus addendo annos 302, ipsa conficitur summa annorum 1485; qui autem asserunt haec scripsisse Lactantium anno 316, magis eum a [Col. 0911A] vera summa aberravisse fateri coguntur. Verum chronologi, ut dixi, vehementer variant, neque in supputationibus temporum sategit Lactantius.

Ante annos non amplius, quam mille octingentos, etc. [Col. 0912A] Jam ex superioribus falsus apparet calculus. Arnobius aliam inivit supputandi rationem, et ad duo millia annorum ab Jove ad illa usque tempora intercessisse scribit prope finem lib. II.


[Col. 0911A]
LIBER SECUNDUS.



CAPUT PRIMUM.

Gestio enim convictis inanibus, etc. Al. gestio enim, Constantine Imperator, convictis inanibus, etc. At illa, Constantine Imperator, in plerisque Vaticanis, in duobus Sancti Salvatoris Bononien. in T. P. in editione Florentin. et aliis quibusdam non habentur.

Esse aliquam perversam potestatem, scilicet Diabolum.

Cujus originem suo loco narrabimus; nunc fallacias arguamus. Haec in nostra editione restituta voluimus [Col. 0911B] auctori ex codice B. ut etiam Thomasius in Plantiniana, quae caeteris desunt.

Spectare nos coelum Deus voluit, etc. Erectus, inquit, est homo, ut coelum suspiciat. Ita Plato in Timaeo, ubi de usu oculorum, Senec. epistola 95, Eam partem, etc. ad fin. Philo Judae. in lib. de Plantat. Noe, Basil. Homil. 9 in Hexaemer. quod tamen dictum arguit Galenus libro tertio, de usu part. cap. tertio.

Ut id, cui dominari debet, imitetur. Ita legendum esse, ut est in B. et P. textus ipse convincit, non ut in plerisque impressis, ne id, etc.



CAPUT II.

Quid sibi templa? Ita de templis manufactis, lib. primo, cap. 20, libro sexto, cap. 25, lib. de Ira Dei cap. ultimo in fin. Sed et Arnobius initio sexti, quod neque, inquit, aedes sacras venerationis ad officia construamus, etc. et ibidem paulo infra: Sed templa illis extruimus nulla, etc. Et Minuc. ad fin. Octav.: [Col. 0911C] Templum quod ei extruam? Nos autem dignius quidem, ac principalius Dei templum humanam animam et didicimus, et dicimus, et docemus, quod praecipue illi sit exornandum, dicandum, atque sacrandum: sed nec manufacta haec tamen templa deserenda, in quibus illi exterior quoque debitus cultus exhibetur asserimus, qui Dei ipsius jussu templum illud scimus Hierosolymis a Salomone constructum magnificentia, firmitate, opulentia, decore usque ad miraculum suscipiendum, ut Sacra Historia II Reg. et Josephus Judae. de Antiquit. et de bell. Judaic. et Eupolem. apud Euseb. IX Praeparat. testantur; illudque ipsum Dei Filium Dominum nostrum saepe suimet praesentiae et mansionis claritate nobilitasse, inde profana exercentes depulisse, domum Patris, domum orationis appellasse, Joan. II, Marc. XI. Idcirco jam inde usque a primis conditi mundi temporibus semper locum aliquem divino cultui dedicatum inter fideles fuisse, quamvis diversis nominibus appellatum, [Col. 0911D] omnis instrumenti veteris pagina testatur, Gen. XXVIII et XXXV; Daniel. VII, Amos IV, Esai LVI, Exod. XXV, Deuteron. XII. In Prophetis et Psalmis ubique. Post autem Domini Salvatoris excessum, de Ecclesia, quae erat Corinthi, in hac significatione Paulus Apostolus mentionem agit in pr. ad Corinth. cap. XI. Juvat et exteros illorum temporum testes advocare. Philo Judaeus Petri Apostoli contemporaneus (nam et cum ipso Romae collocatus dicitur, dum ibi ad Caium pro Judaeis legatione fungeretur) in lib. de Vita contemplat. ubi fidelium mores, qui sub Marco Evangelista Alexandriae degebant, describit, testatur, eos habuisse sacras aediculas, quas Semnea, sive monasteria vocabant, ubi solitarii sanctae vitae mysteriis dabant operam: quem refert etiam Euseb. lib. II Hist. Eccles. cap. 17. Vel Luciani illius impii, et christianorum hostis infensissimi, qui Apostolorum, et etiam Trajani temporibus vixit, locus extat in Philopat. unde intelligi potest, quo etiam tum sumptu, ornatu, impensa inter christianos excitabantur ecclesiae; [Col. 0912A] ibi enim Critiam quemdam introducit, qui cum ab aliquo fidelium persuaderetur fieri christianus, ab eodem ubi christianorum conventus ageretur est deductus: quem quidem locum ita describit. Pertransivimus ferreas portas, et aerea limina, multisque jam superatis scalis, in domum aurato fastigio insignem ascendimus, qualem Homerus Menalai fingit esse; atque ipse quidem omnia illa contemplabar, quae insularis ille adolescens: video autem non Helenam, sed mehercule viros faciem inclinatos, et pallescentes, etc. Lampridius Lactantii contemporaneus (scripsit enim primis [Col. 0912B] Constantini temporibus) in Alexandro testatur, Alexandrum ipsum, qui capessivit imperium anno Domini ducentesimo vigesimo quarto, adjudicasse christianis locum, ut ibi erigeretur ecclesia. Cum christiani, inquit, quemdam locum, qui publicus fuerat, occupassent, contra popinarii dicerent, sibi eum deberi, rescripsit, melius esse, ut quomodocumque illic Deus colatur, quam popinariis dedatur. Flavius Vopisc. de Christianorum Ecclesia Valeriani Imperatoris, qui post annum Domini circiter ducentesimum quinquagesimum septimum imperium tenuit, hoc testimonium profert ad senatum rescribentis: Miror vos, Patres sancti, tandiu de aperiendis libris Sibyllinis dubitasse, perinde quasi in christianorum ecclesia, et non in templo omnium deorum tractaretis. Evaristus autem Pontifex (ut ad nostros redeamus) qui sedem tenuit anno Domini centesimo duodecimo, titulos, id est, ecclesias in urbe Roma divisit presbyteris, quod ex libro de Romanis pontificibus constat. Tertullianus, qui floruit circa annum Domini ducentesimum, de [Col. 0912C] ecclesia meminit in hac significatione in libro de Idol. item ad uxor. lib. secundo, cap. 9, lib. de veland. Virginib. cap. 13, et alibi saepe. Sed et Cyprianus, qui paulo ante Lactantium floruit, post annum Domini ducentesimum quinquagesimum, ecclesiae sub nomine Dominici mentionem egit libro de Operibus et Eleemosyn. sicut et concilium Laodicenum c. 28, relatum in cap. non Oportet, distinct. 42. Cujus nominis rationem affert Eusebius in Oratione de Laudibus Constantin. Walfrid. item, et Strab. de Reb. Ecclesiastic. cap. 7. Eodem libro de Romanis pontificibus habetur, Fabianum pontificem anno Domini ducentesimo quadragesimo quinto, quo tempore christiani tranquillitate potiebantur, struxisse ecclesias, unde sepulcra Martyrum, quae subtus terram in cryptis arenariis latebant, erectis desuper ejusmodi aedificiis, reddita fuerint clara atque conspicua, christianorum usui opportuna. S. Gregorius Nyssenus in vita Sancti Gregorii Thaumaturg. scriptum reliquit, [Col. 0912D] ipsum sanctum Gregorium eodem Fabiani tempore Neocaesareae in Ponto, cujus urbis erat episcopus, universo fideli populo pecuniam et operam conferente, nobilem erexisse ecclesiam, quae ut Deo acceptissima, nullis unquam terrae labefactata sit motibus; nam licet urbs illa terrae motibus prope interierit, dicitur tamen templum illud integrum semper atque illaesum mansisse, et ne illo quidem tempore, quo Diocletiani decreto omnes dirui sunt jussae christianorum ecclesiae, ulla vi appetitum; integrum enim extasse ejusdem Nysseni tempore, qui aliis quoque locis templa atque altaria a christianis erecta, eodem Fabiano sedem tenente testatur. Denique paulo antequam scriberent Arnobius, Minucius, Lactantius, edictum Diocletiani de diruendis ecclesiis, et comburendis christianorum libris erupisse, constat ex Eusebio lib. VIII Hist. c. secundo et tertio, qui eam cladem deplorat, sicut et ipse Arnobius in fin. quarti his verbis: Nam nostra quidem scripta cur ignibus meruerunt dari? Cur immaniter conventicula dirui, in quibus summus oratur [Col. 0913A] Deus, pax cunctis, et venia postulatur magistratibus, exercitibus, regibus? Et eodem tempore, ex eodem edicto aedem Bithyniae divino cultui dicatam, quam ille Dei templum recte nominat, se praesente eversam fuisse testatur Lactantius infra lib. quinto, cap. secundo, qui et suam de templis christianorum sententiam aperit lib. VI in fin. ubi docet Deo quidem in templis gratias agendas esse, verumtamen non in templis solum, sed et domi, et in ipso etiam cubili. Et libro de Ira Dei cap. 8, fatetur templa aedificare, sacrificia facere, dona conferre, Deum colentis erga ipsum Deum obsequium esse. Contra ecclesias virulentam linguam exeruit (sicut machinas olim Nabuchodonosor rex Babylonis diaboli typus, de quo quarto Reg. cap. XXV et Diocletianus ille nefarius) quidam Eustachius haereticus, contra quem coactum est concilium Gangrense circa tempora primi concilii Nicaeni. Id ita definit cap. 5 suorum Decretor.: Si quis docet domum Dei contemptibilem esse debere, et congregationes, quae in ea fiunt, anathema sit. Hanc [Col. 0913B] haeresim postea ex inferis iterum excitarunt Patareni haeretici (ut scribit Hugo Ferrariensis) anno Christi 1200, quos secuti sunt Waldenses, Wiclefistae, Hussitae, Taboritae.

Quid arae volunt? Ita de Sacrificiis lib. I, cap. 20, lib. VI, cap. 1, 20 et 25, lib. VII, cap. 6, lib. de Ira Dei cap. 21. Philo Judae. in lib. quod deter. potior. insidi. Arnob. ad fin. quarti. Ea scilicet prisci Patres clamitabant adversum illos, qui ita Deo immolabant, quasi hostiis ac victimis indigeret. Id ipse ostendit Lactantius lib. VI, c. 2: Mactant igitur, inquit, opimas ac pingues hostias Deo quasi esurienti, profundunt vina quasi sitienti, accendunt lumina tanquam in tenebris agenti; vel qui ita exteriora peragebant, ut sacrificium interius, contriti videlicet cordis, humiliati ac Deo devoti, penitus omitterent. Nos vero et sacrificium interius, quo mens offertu Deo, et quidem etiam exterius a nobis ei deberi asserimus, qui scimus toties de sanctis altaribus et sacrificiis [Col. 0913C] in sacris litteris mentionem fieri, Gen. IV, VIII, XII, Levit. II et VI, Numer. V, Paralip. lib. II, cap. 28, innumeris aliis in locis. Sacrificium quidem exterius Deo semper debitum, etiam naturali ratione, idcirco fuisse scribit Sanctus Thom. secunda secundae quaest. 85, articulo primo, quia naturalis ratio dictat homini, ut alicui superiori subdatur propter defectus, quos in seipso sentit, in quibus ab aliquo superiori eget adjuvari et dirigi, et quicquid illud sit, hoc est, quod apud omnes dicitur Deus. Sicut autem in rebus naturalibus naturaliter inferiora superioribus subduntur: ita etiam naturalis ratio dictat homini secundum naturalem inclinationem, ut ei, quod est supra hominem, subjectionem et honorem exhibeat secundum suum modum; et est modus conveniens homini, ut sensibilibus signis utatur ad aliqua exprimenda, quia ex sensibilibus cognitionem accipit, et ideo ex naturali ratione procedit, ut homo quibusdam sensibililibus rebus utatur, offerens eas Deo in signum debitae subjectionis et honoris, secundum similitudinem [Col. 0913D] eorum, qui dominis suis aliqua offerunt in recognitionem dominii. Hoc autem pertinet ad rationem sacrificii, quod olim exhibitum Deo est etiam ipsiusmet jussu in victimis. Nunc sacrificium incruentum, ineffabile, a Christo Domino institutum, in sacrosanctissima offerimus eucharistia, de quo plura ad primum cap. lib. sexti. Unde ipse Lactantius libro de Ira Dei cap. 19, inquit: Quibus persuasum est Deo placere justitiam, eumque, quia sit dominus ac parens omnium venerantur, et precibus assiduis, ac frequentibus votis dona et sacrificia offerunt, etc. et lib. eod. cap. 8: Templa aedificare, sacrificia facere, dona conferre, etc.

Quid denique ipsa simulacra, etc. Sic saepe de simulacris, sive imaginibus Lactantius infra cap. 3, 7, 18 et 19. Tertullian. cap. 12 Apologet. Lubet autem admirari cum sancta synodo septima infelicium capitum insaniam omni lacrymarum fonte lugendam, quae sanctorum Patrum loca adversus idololatras directa [Col. 0914A] detorquent impie contra Sanctorum imagines, quas pie veneratur Ecclesia; nam merito quidem gentibus exprobrabant, quod statuas, aliasve imagines adorarent, quae nil aliud essent, quam simulacra hominum mortuorum, illisque ipsis simulacris circumscripta numina esse censerent, ut iis liquet libri sexti Arnobii verbis: Sed erras, inquitis, et laberis; nam neque nos aera, etc. At vero quicumque catholicam fidem amplectuntur, non mortuorum, sed vivorum imagines (Deo enim vivunt sancti ipsius) non adorant latriae quidem, quae uni Deo debetur, adoratione, sed qua decet veneratione prosequuntur; neque in iis animo imaginibus sistunt, quasi illis ipsis finita numina censeant: sed in eos feruntur coelites, quorum imagines venerantur, quia in ipsorum recordationem, dilectionem, imitationem inde vehementer excitantur, ut ait S. Gregorius Magnus in epistola ad Secund. Caeterum jam a Christi atque Apostolorum temporibus, ipsius Christi, sanctissimaeque crucis ejus, matrisque Virginis, et ipsorum apostolorum imagines [Col. 0914B] in veneratione apud fideles habitas nemo potest ambigere, qui paulisper modo sit historiis sacris imbutus. De Christi quidem imagine nulli mortalium elaborata, sed ab ipsomet Christo domino effigiata, et Abagaro Edessae principi ab eo missa, gravissimi tradunt auctores; Evagrius Hist. lib. IV, cap. 26. ubi et de ejusdem imaginis miraculis in concilio Nicaeno secundo verificatis et probatis, Joan. Damasc. de Fide Orthod. lib. IV, cap. 17, Nicephor. Hist. lib. II, cap. 7, Constantin. Porphyrogenit. apud Metaphrast. die 10 Augusti, et die 15 Novembris, in Actis sanctorum Samonis et Guriae. Quin etiam Graeci de eadem imagine festum anniversarium celebrant 17 Kal. Septembris, ut in eorum Menolog. Adrian. PP. ejus nominis primus ad Carolum Magnum epistolam scribens, quae extat in tomo tertio Concilior. nov. edition. testatur, eamdem de imagine Christi ab eo ad Abagarum missa historiam cognitam et receptam fuisse a Stephano PP. in concilio Romano, et de ejus [Col. 0914C] miraculis etiam apud Theophanem Hist. miscel. lib. XVII et Metaphrast. ubi supra. Quo Christi ipsius testimonio pro sanctis imaginibus quodnam aliud vel firmius, vel illustrius afferri potest? Jam de statua Christi erecta a Syrophaenissa, quae ab ipso Domino sanata fuerat, cum sanguinis profluvium pateretur, ut scribunt evangelistae, proditum est ab Euseb. Hist. lib. VII, cap. 14, Damasc. de Imaginib. orat. tertia. De Salvatoris imagine in ecclesiis pingi solita extat can. synodi habitae ab ipsis Apostolis Antiochiae his verbis: Ne decipiantur salvati ob Idola: sed pingant ex opposito divinam humanamque manufactam, impermistam effigiem Dei veri ac Salvatoris nostri Jesu Christi, ipsiusque servorum contra idola et Judaeos; neque errent in idolis, nec similes sint Judaeis. Tertullian. in lib. de Pudicit. Calicum picturas recenset, in quibus pastor Christus cum ove reperta pingebatur. Crucis autem vexillo, tanquam praefixo titulo antiquitus ecclesias insigniri solitas, atque ideo quoque tituli nomine appellatas, intelligimus [Col. 0914D] ex l. ultima cod. de Pagan. in cod. Theodos. et ex leg. Decernimus, cod. de episcop. et cleric. Sanctus Irenaeus, qui proximus fuit Apostolorum temporibus (is enim magistrum habuit Polycarpum Joannis Apostoli discipulum) damnat Encratitas imaginibus Christi Domini et Pauli Apostoli abutentes lib. I, cont. haeres. cap. 24. De Imaginibus vero Deiparae Virginis a sancto Luca evangelista depictis scribit Theodor . . . initio commentar. in Lucam, Nicephor. Calist. lib. II, cap. 43, lib. VI, cap. 15, lib. XIV, cap. 2, lib. XV, cap. 14. De ipsorum quoque apostolorum Petri et Pauli imaginibus ab eodem sancto Luca depictis idem Nicephor. primo Hist. cap. 43 et d. cap. 15, lib. VI. De Angelorum imaginibus, quae tunc pingebantur, meminit Dion. Areopagita Pauli Apostoli discipulus, de Coelest. Hierarch. cap. 1 et 2, quem refert Adrian. 1 in lib. adversus Pseudo-Carol. ad Carol. Magn. Denique S. Paulinus Nolanus episcopus [Col. 0915A] Lactantii contemporaneus ad Severum scribens epistola 12, testis est sacras ac venerandas cruces, aliasque sanctorum imagines in absidibus ecclesiarum pingi solitas, illis versibus:

Pleno coruscat Trinitas mysterio, etc.

Atque hactenus de sanctis imaginibus in usu et cultu habitis ante tempora Lactantii, et ipsomet Lactantii tempore; nam post tempora Constantini Magni, et ab ipsomet Constantino, ubique sculptas pictasque imagines, et perpetuo deinde in Ecclesia Dei fuisse tam manifestum est, ut nulla probatione res egeat. Epiphanium episcopum hunc olim errorem habuisse ferunt de non habendis imaginibus, idque constat ex dictis ipsius haeres. 79, in lib. adversus haeres. et in quadam epistola ad Joannem episcopum Hierosolymitanum ab ipso scripta; et deinde tempore sancti Gregorii Magni Serenum quemdam episcopum Massilien. quem ipse sanctus Gregorius per epistolam vehementer increpat, quod inconsiderato [Col. 0915B] zelo quorumdam Sanctorum imagines fregerit, timens ne a populo adorarentur. Neque tamen hi duo episcopi de haeresi sunt notati, cum eo tempore nondum ea de re quicquam Ecclesia decrevisset, neque illi pertinaci quodam animo id ita sentirent, ut parati non essent ecclesiae contrarium docenti assentiri. Fautores quidem ejusdem erroris fuere multi Graecorum imperatores: Leo tertius scilicet, qui propterea a Gregorio tertio communione fidelium atque imperio privatus est; Constantinus Quintus, qui a Deo Elephantiae morbo percussus interiit; et Leo quartus, cujus uxor Irene, eo defuncto, curam gerens imperii nomine filii Constantini sexti, concilium in Nicaena Urbe secundum curavit congregandum, in quo a trecentis quinquaginta episcopis opinio adversus sanctas imagines tanquam haeresis est perpetuo anathemate damnata. Hoc concilium Graeci septimam generalem synodum vocant, coactam anno Domini 781, Imperantibus Constantino et Irene ejus matre, sedente Adriano pontifice ejus nominis primo. [Col. 0915C] Eam haeresim habuere Samaritae, Sarraceni, Ariani, Theopaschitae, et propiori tempore Waldenses, Wiclefistae, et alii iniquitatis et tenebrarum filii Iconoclastae, sive Iconomachi appellati, non solum in d. septima synod. generali damnati, sed et in octava universali Constantinopoli coacta sub Adriano II, in tribus Lateranensibus, in Francfordien. et denique in Tridentin., session. 25, et convicti praeclaris disputationibus Joannis Damasc., Jonae Aurelianen., Joannis Molani in eorum libris de imaginibus atque picturis, doctorum omnium in cap. Venerabiles, de Consecrat. Distinct. 3, et S. Thom. 3 part., quaest. 25, art. 3.

In libris moralibus. Qui magno damno interciderunt.

Fucum stultitiae perbiberunt. Cum hac lectione consensit cod. B. S. Salvat. antiquior: sed alter ejusdem coenobii, nonnulli Vatican. T. et P. et editio Florentina habent, succum stultitiae, etc. Ego priorem ab Aldin. et Plantinian. impressione exhibitam, [Col. 0915D] et probatam Antonio Augustino, ut testatur Thomasius in notis, secutus sum; ut videlicet translatio desumpta sit a coloribus, quibus panni inficiuntur, cum dixerit hoc eodem loco, ethnicos infectos esse persuasione, etc. Sic Plin., l. XXII, c. 2. Jam vero infici vestes scimus admirabili fuco. Et Cn. Matius apud Gell., l. XX, c. 8:

   Jam sensiles tapetes ebrii fuco,
Quos concha purpura imbuens venenavit.



CAPUT III.

Ait tamen, non esse illa vulgo disputanda, etc. Ponitur hic locus inter fragmenta Ciceronis e III, de Natura deor.

Hoc enim quod oculis subjectum est, non homo, sed hominis receptaculum est, etc. Corpus hominis vocat receptaculum hominis; supra vero, c. 2, in fin. hospitium, infra, c. 13, vasculum et domicilium, l. IV, [Col. 0916A] c. 26, vestem: sic aliis alibi ejusmodi forte nominibus. Lib. V, c. 22, ait hominem esse solo in animo. Quod autem hic posuit, scripsit etiam, l. VII, c. 12, et l. de Opif. Dei, c. 1 et 20, ubi pene ad verbum exscriptus est Ciceronis locus in fin. Somn. Scipionis: Tu vero enitere, etc. Hujus opinionis auctor Pythagoras, assertor fuit Plato, qui in primo Alcibiad. sive de natura homin. nititur comprobare, hominem esse animam tantum intellectivam, non autem corpus, quo illa tamquam instrumento utatur ad actiones obeundas. Nam cum animam naturae simplicis et incorporeae videret esse, corpore misceri eam non posse existimavit, cum incorporea corporibus minime coalescant: illud etiam ex contraria sententia absurdum sequi opinabatur, quod et anima cum corpore interiret, et majori ejus contagione inquinaretur, cujus quia est expers, si naturae ipsius sinceritatem spectemus, idcirco illam non corpori commistam, sed veluti gubernatricem illi praefectam esse censuit; nec hominem e corpore atque anima compositum [Col. 0916B] appellat, exterritus difficultate connexionis: sed animam ait corpori inditam illi imperare. At vero Ammonius, Plotini praeceptor, diligentius hanc rem scrutatus, eam inquit intelligibilium rerum esse naturam, ut possit corpora penetrare, et puritate sua retenta illis sese alligare: quod in aeris illustratione cernimus, cum lux, quae incorporea est, illum corporeum perfundens illustret, ipsa tamen minime inquinetur. Sic ergo animam incorpoream alligari putat corpori, ut ei minime misceatur, sed incorrupta manens, illi vitam, motum, sensum omnem afferat. Ita sentit et Gregorius Nyssen., l. de Anima et Resur. et de homin. Opific. qui etiam conatus est ostendere, qualisnam sit illa corporis et animi copulatio; id quod praeclarissime, ut omnia suo more, exequitur S. Thomas II, cont. Gent., c. 56 et seqq. exequi non potuit Lactantius, cum id conaretur, c. 16 de Opific. Dei. Atqui Platonis positio ad suadendam virtutem et formandos mores maxime videtur [Col. 0916C] accommodata: idcirco, vel ipse, cujus ex metaphysicis praeceptis contrarium astruitur, Aristoteles, ubi de moribus sermonem habet, prope abest a Platonis loquendi more, ut IX Ethic., c. 4 et 8. Sed et Sancti Patres ita locuti quandoque videntur: Arnob., l. II: Quid enim sumus homines, nisi animae corporibus clausae? Sic illas corporibus illigatas saepe solet dicere. Quin etiam ad hunc eumdem modum Scriptura sacra: Genes. primo, Faciamus hominem, etc. Job., X: Pelle, et carnibus vestisti me. Sic corpus a Paulo Apostolo tabernaculum vocatur, secunda ad Corint., c. V; et alibi, domus lutea; Job., IV, carcer, et custodia, ps. CXLI. De hac quaestione integrum scripsit librum Plotinus, qui est primus primae Enneadis, in qua quicquid Platonici arbitrentur, illud porro ex vera philosophia et divina theologia asserendum, animam humanam esse formam informantem ac substantialem ipsius corporis, non autem illi assistentem, ut nauta navi, id quod etiam aliquando sensisse Lactantium apparet ex c. 3, l. VII: [Col. 0916D] Si regit, inquit, non utique sicut mens corpus regit, etc. Et multis in locis docet Aristoteles, secundo de Anim. text. 24, et 12 Metaphys. text. 16. Sanctus Thom., prima pr. quaest. 76, 1, 6, 7, et contr. Gent., l. II, c. 56, 57, 68 et seqq. et quolibet 12, artic. 12, et ita de intellectiva anima sensisse Aristotelem adversus Aven-Rois disputat idem sanctus doctor secundo cont. Gent., c. 59, et Gregorius de Arimin. secundo Sentent. distin. 16 et 17, quaestione prima; et est conclusio de fide, ut habetur in Clementin. fidei, de summa Trinit. Quare cum in substantiis compositis non sit hoc aliquid forma, vel materia tantum, sed utrumque, ut docet Arist. et commentator in septimo Metaphysic. text. com. 27, et late S. Thom. De ent. et essent., c. 2, ubi Cajetanus, et in prima p. quaest. 75, artic. 4, et quol. 76, art. 1, ideo non animam solam, neque corpus solum dicendum est hominem esse, sed animam simul et corpus, [Col. 0917A] nempe totum compositum; quae quidem sententia cum ad corporum resurrectionem adstruendam, ut apud Athenagoram in libro de Resurrectione, sanctum Thom. in 4 sentent. distinct. 43, quaest. unic., art. 1, et alios de mortuorum resurrectione disputantes, tum vero ad alias non parum conferat fidei positiones firmandas, de quibus Io, Andr. in d. Clement. fidei, in verb. Intellectivae, de Sum. Trinit. idcirco monere volui, non esse ab ea discedendum, sed cavendum ab ejusmodi locutionibus, quibus corpus dicitur animae vas, instrumentum, receptaculum, indumentum, hospitium: quippe quae videantur allud re partim ad hoc Platonis Placitum, non esse animam corporis formam, partim ad aliud ejusdem in Phaedro et Phaedone dogma de animabus ante corpora conditis, ab Origene receptum primo principior. c. 7 et 8 quod refutat Lactantius ipse in tertio hujus operis, c. 18. Sanctus Epiphan. adversus haeres., l. II, haeres. 64; Mag. sentent. in 2 distinct. 18; Alexander Alens. in 2 p., quaest. 62, memb. 3; sanctus [Col. 0917B] Thom., l. II cont. Gentes, c. 83 et 84, et p. p. quaest. 47, art. 2; quaest. 90, art. 4, et quaest. 118, art. 3; sanctus Bonavent. 2 sententiar. dicta distinction. 18, art. 2, quaest. 2; quod denique damnat tamquam haeresim Viennen. concilium, et Clemens quintus, ut in d. Clement. fidei legimus. Loca vero sacrae Scripturae et Sanctorum Patrum ex adverso prolata hac interpretatione sunt exponenda, ut dicamus cum sancto Thom. d. quaest. 75, art. 4, ad primum, quod quia illud potissimum videtur esse unumquodque, quod est principale in ipso, idcirco contigit, ut quod in homine principale esse censetur, dicatur homo; et ita quidem aliquando secundum veritatem pars intellectiva, quae dicitur homo interior, aliquando vero pars sensitiva cum corpore secundum existimationem aliquorum, qui tantummodo circa sensibilia detinentur; multo autem minus corpus dicendum fuerit animae laqueus, vinculum, carcer, ut inf. dicam, l. VII, c. 5.

[Col. 0917C] Corpora sunt hominibus carentia. Ita lego, ut in B. T. P. et aliquibus Vatican. non ut vulgo legitur, animabus carentia. In illa enim constat Lactantius opinione, mentem ipsam atque animam cujusque esse hominem.

Et faciunt animos. Lucret., efficiunt animos.

Vertier ad lapidem, atque omnes accedere ad aras, nec procumbere humi, etc. Aldinae, Plantinianae et aliquot aliarum editionum lectionem secutus sum, quae magis Lucretiana visa est; ab omnibus quidem illa Lucretii exemplaribus exhibita, quamvis B. T. P. refragantibus, qui habent, vertere se, etc. Et procumbere, etc.

Si quidem hominum, atque mutorum, vel solum, vel certe maximum in Religione discrimen est. Alibi clarius suam effert sententiam, brutis videlicet inesse rationem, et sola religione ab hominibus, non ratione aut sermone differre, inf. hoc eod. lib. cap. 9, lib. III, cap. 10, de Ira Dei cap. 7. Haec opinio a Pythagora manasse creditur, qui dum in Metempsychosi sua [Col. 0917D] illa delirat, easdem esse censet animas hominum atque brutorum, ille utique brutorum omnium irrationalior. Ejus opinionis meminit Maro in Georgic.:

His quidam signis, atque haec exempla secuti,
Esse apibus partem divinae mentis, et haustus
Aethereos dixere, etc.
Quam et Plato habuit, ut scribit Plutarch. quinto Placitor. cap. 20, et Porphyr. eum secutus in lib. III de Sacrific., et de qua plurima disserit idem Plutarch. in lib. An brutis sit ratio, et in lib. de Solertia Animal. Galeni verba sunt in principio orationis suasoriae ad bon. art.: An animantium generi, quod irrationale appellatur, nulla omnino data ratio sit sane dubium est; nam etsi caret ea, quae in voce versatur, quam sermonem nominant, quae tamen animo concipitur, quam ratiocinationem dicunt, ejus fortasse particeps omne genus animalium est, quamvis aliis parcius, aliis liberalius tributa [Col. 0918A] sit, etc. Arnobius ex bruti persona initio septimi: Sed rationales illi sunt, et articulatas exprimunt voces. Et unde illis notum est, an et ego quod facio meis rationibus faciam, et vox ista, quam promo, mei generis verba sint, et solis intelligantur a nobis? etc. Plato in Politic. ait, saeculo aureo non homines modo cum hominibus, sed cum bestiis etiam ratiocinari solitos, illasque interrogare, ac vicissim ab illis responsum accipere; quam Platonis sententiam memorat etiam Euseb. lib. XII Praeparat. cap. 9. Quid quod Pythagoras et Melampus, Tiresias, Thales et Apollonius ad linguas avium interpretandas incubuere? Democritus quidem (ait Plin. lib. XXIX, c. 4) monstra quaedam ex his conficit, ut possint avium sermones intelligi. Verum isthaec deliramenta a sapientioribus ethnicis, nedum a theologis nostris sunt derisa. Quale enim porro absurdum est, quia bruta naturae instinctu quaepiam gerant, ex quibus aliqua prudentiae imago, ut ait Aristoteles, illis inesse videri possit, et quia quasdam voces edant inter se eodem [Col. 0918B] instinctu notas, ideo illa, vel ratione, vel sermone pollere arbitrari? Quid vero attinebat sola religione differre a brutis hominem asseverare? Quomodo enim circa rationem decepti sunt, ita circa religionem decipi poterant; nam, et gallinis villaribus religionem attribuit Plinius lib. X, cap. 41, et valde mira sunt, quae idem lib. VIII, cap. 1, de Gestis Elephantorum, quae religionis ac pietatis esse videntur, posteris legenda reliquit. Verumtamen omnia ejusmodi geruntur ab illis:

   Haud equidem, quia sit divinitus illis
Ingenium, aut rerum fato prudentia major,
Ut ait Maro: sed quia ut in homine ars, prudentia, sapientia, ita brutis inest vis quaedam ejusmodi naturalis, cujus ductu apes, araneae, canes, vulpes, elephanti, et caetera id genus bruta, quae solertiora videntur, gerunt mira nonnulla, in quibus ratio quidem elucet, non tamen ipsorum, sed superioris virtutis [Col. 0918C] ipsa dirigentis. Sic enim sagitta directe tendit ad signum ex motione illi indita a collimante, perinde ac si ipsa rationem haberet dirigentem; et idem apparet in motibus horologiorum, et aliorum, quae arte fiunt ab humanis ingeniis. Sicut autem comparantur artificialia ad artem humanam: ita comparantur omnia naturalia ad artem divinam; et ideo ordo apparet in iis, quae moventur secundum naturam, sicut in iis, quae secundum artem, ut dicitur in secundo Physic. Quocirca in operibus brutorum quaedam sagacitates apparent, in quantum habent inclinationem ad quosdam ordinatissimos processus, nimirum a summa arte ordinatos; et propterea quaedam animalia dicuntur prudentia, vel sagacia, non quod eis sit aliqua ratio, vel electio: quod hinc apparet, quia omnia, quae sunt unius naturae, similiter operantur, ut docuit Sanctus Thom. in pr. secundae quaest. 13, articulo secundo ad tertium, et eadem fere protulit ipsemet Lactantius inf. cap. 5, dum adversus Ciceronem disputaret rationem sideribus tribuentem. Videnda [Col. 0918D] etiam, quae disserit sanctus doctor pr. pr. quaest. 78, art. 4, et in pr. secundae quaest. 11, art. 2. Jure ergo illis non prudentiam inesse, sed prudentiae imaginem dicit Aristoteles initio Metaphys. et l. VIII et IX, de Hist. Animal. utrobique cap. primo, in fin. primi de Generatione Animal. et sexto Ethic. cap. 7. Ratione autem carentia etiam sermone carere decuit, ut ostendit Aristoteles lib. I Politicor. cap. 2. Quod si animalium nonnulla arte edocta proferre verba quaedam videntur, non est ea proprie locutio, quia non intelligunt, quae pronuntiant, sed assuetudine quadam id agunt. Quibus cognitis subit hoc loco admirari, Josephum Judae. I Antiquit., cap. 3, sensisse (ut affirmat Tostat. quaest. 429, in cap. XIII Genes.) serpentem, qui primam mulierem decepit, fuisse verum et naturalem serpentem, cui tunc naturale fuerit, intelligendi ac loquendi facultate praeditum esse; et Basilium in Hom. de Paradiso dicentem, bruta omnia [Col. 0919A] fuisse inter se ante Adami lapsum concorditer viventia, quaeque audirent inter se, et multo loquerentur sensate. Sed contra disserit sanctus Augustinus l. XI, de Genes. ad litteram cap. 29. Denique soli homini rationem tributam esse docet Spiritus Sanctus psalm. XXXI: Sicut equus et mulus, etc. et Psalmo XLIV: Comparatus est jumentis, etc. quod et ipse Lactantius asseruit libro de Ira Dei cap. 7 et 13, et de Opif. c. 2 et 3. Eam haeresim de Brutis rationis participibus Philastrius tribuit Gnosticis et Manichaeis.



CAPUT IV.

Quis non sit tanto hoc custode securus? Non est hemistichium Horatianum, ut in caeteris impressis existimatum apparet: sed prosa ipsius Lactantii ironice loquentis.

Quod aurea vasa templis inferantur, etc. Et de donis pretiosisque muneribus, quae Deo offeruntur, praesertim ad templorum ornatum, alia ejusmodi ex Lactantio promunt haeretici inf. cap. 7, lib. V, cap. 8, [Col. 0919B] lib. VI, cap. 25, l. de Ira Dei, c. 21. Verum isthaec jure auribus paganorum saepe ac saepius ingerebantur, qui ita exteriores oblationes et munera probabant, ut sanctitatis obtentu avaritiam foverent, quod ex Persio hic affirmat Lactantius; vel Deo tanquam indigenti offerebant, ut idem Lactantius aiebat lib. VI, cap. 2, vel denique haec merito jactantur adversus eos, qui ita largiuntur Deo, ut totam eorum spem in cultu atque ornamento exteriori ponant, interiori penitus omisso, et spiritus oblatione neglecta, qua praecipue Deo placemus. Interior igitur animi cultus praesertim ei exhibendus: sed nec exterior quoque omittendus; munera enim et oblationes externae ideo illi acceptissimae sunt, quatenus (ut ait S. Thom. in secunda secundae quaestion. 85, art. 2) signa sunt interioris oblationis; nam exteriores actus religionis ad interiores ordinantur. Templorum quidem ornatum Deo placere facile intelligunt omnes ex c. XXV et seqq. Exod. et ex cap. VI et seqq. lib. II Regnorum, ubi immensam auri et argenti vim a Salomone [Col. 0919C] erogatam cognoverint in supellectile templi illius admirandi, quod Dominus tamquam sibi acceptissimum innumeris privilegiis decoravit, ut legitur Paralip. lib. II, cap. VII. Et de antiquissimo christianorum more exornandi templa, liquet ex rebus gestis a Constantino Magno in Ecclesiasticis historiis, ita profecto res sacra decentius fit, et magnificentius; et ad Deum glorificandum excitantur animi mirum quantum. Neque enim nos Deo quicquam offerimus tanquam indigenti, qui est Dominus omnium: sed, ut ait Iraeneus, lib. IV, cap. 34, gratias agentes. Nam quemadmodum intelligimus (ait Justin. Martyr in Apolog. II pro Christian.) Deum non indigere oblationibus nostris; ita scimus nos indigere aliquid offerre illi. Unde et ipse Lactantius lib. de Ira Dei cap. 16 fatetur eos, quibus persuasum est Deo placere justitiam, venerari eum precibus assiduis, et frequentibus votis ei dona et sacrificia offerre, justis denique operibus eum demereri.

[Col. 0919D] Non, inquit, bis pueri. Alium similem locum habes apud eumdem Senecam Epistolar. lib. XXI, epist. 116, nimis anxium; et de hoc dicterio Bis pueri senes, vide auctorem Adagiorum.

Dionysius Siciliae Tyrannus, etc. Haec Cicero ad fin. III de Natura Deor., Valer. Max. lib. pr. cap. de Neglect. relig. Aelian. de Varia hist. lib. pr. Arnobius ad fin. VI.

Ipsos expetant poenae. Impressi omnes et scripti Vaticani sic habent: quae cum sit phrasis non utique usitata, haud aliter sustineri posse crediderim, quam si Poenas hic pro numinibus quibusdam, furiis videlicet, ac deabus ultricibus accipiamus, ut apud Plutarchum . . . . . Non tanquam vir, sed poena quaedam, et abominabilis daemon urbem invasisset. Codex B. habet, In ipsos expetant poenae. Quae germana (me judice) lectio esset, si poenas ibi, pro poenae, scriptum fuisset. Verum id librarii fuerit error. Certe verisimile est ita [Col. 0920A] scripsisse Lactantium, In ipsos expetant poenas; sicut Livius lib. pr. deorum numen ab ipso capite orsum in omne nomen Albanum expetiturum poenas; et paulo supra: ut in eum omnes expetant hujusce clades belli.

Cur hunc tam potentem sacrilegum, etc. Janus Gulielmus in quaestionib. ad Plaut. Menaech., cap. 4, scriptum esse testatur in aliquibus membranis, cur hunc tamen potentem, etc. Unde ille de conjectura legendum putat, cur hunc tam impotentem, etc.

Videtisne, inquit, etc. Apud Ciceronem lectio variat.

Catanensi. Urbs est Siciliae, Catina, vel Catine dicta penul. corrept. a Cicerone act. 6 in Verr. in fin., et Silio, lib. XIII; Strabo tamen, Diodorus, Ptolemaeus, et hic Lactantius non Catinum, sed Catanam, et inde Catanenses, scribunt.



CAPUT V.

Concavo aere. Sphaera videlicet, de qua Cicero in Tusculanis, et secundo de Natura deorum, ubi similem sphaeram a Possidonio quoque factam scribit. [Col. 0920B] Sext. Empiric. initio octavi adversus Mathemat. titulo, An sint Dii, Claudian. in nobili illo Epigrammate:

Jupiter in parvo, etc.

Vel inerrantium, vel vagarum. Ita in mss. optimis B. T. P. pro eo quod in impressis corrupte legitur, vel errantium, vel vagarum; eaedem enim sunt errantes, quae vagae: at inerrantes dicimus fixas.



CAPUT VI.

Propositiones quidem verae sunt. Propositio hic sumitur non pro , sed pro , id est, pro syllogismi propositione, quam scholastici majorem nominant, Cicero primo de Inventione simpliciter propositionem appellat. Lactantius suo more, id est, Ciceroniano loquitur.

Assumptiones falsae. Cicero et Quintilian. assumptionem vocant, quam scholastici minorem nominant.



CAPUT VII.

[Col. 0920C] Habes, Balbe, etc. Nonnihil variat hic locus apud Ciceronem.



CAPUT VIII.

Dedit omnibus Deus pro virili portione sapientiam. Portiones viriles jurisconsulti aequales ut plurimum interpretantur, quae scilicet pro numero personarum, et in capita constituuntur, ut tot fiant, quot sunt et personae: Ulpianus in l. prima, § Si pupillis, D. de tutel. et ration. distrahend. Papinianus in l. Pupillus, D. de fidejussor. Paul. in l. XLIII, D. de re judicata. Sic paulo inf. quae (sapientia) si omnibus aequaliter datur, occupari ab antecedentibus non potest. Sapientiam autem (causaliter, non identice), Lactantius vocare videtur facultatem illam, et lumen cunctis divinitus inditum, coelestis doctrinae, et verae religionis inquirendae et assequendae. Vid. et cap. 25, 26 et seqq. libri tertii.

Accius Navius. Multum variant hujus auguris nomen auctores, ut notat Glareanus ad primum primae [Col. 0920D] Decadis Livii. Nam Valer. Maximus, lib. I, cap. 4: Decium Accium Naevium appellat; Plinius, lib. XXXIV, cap. 5: Accium Navium, ut Lactantius et Livius: Dionys. autem, lib. III, nomen ejus Nevius, cognomen Accius fuisse scribit. Alii cum diphthongo Naevius scribunt, alii Actius. Sed res non tanti. Vid. apud hos omnes auctores, et apud Plin. Secundum in lib. de Vir. illustrib. in Tarquin. qui scribit, Accii Navii, Ciceronem primo de Divinat. ubi scribitur, Actius Navius, et apud Festum in Navia.

Castor et Pollux bello latino, etc. Cic. II de Natura deor. Ovid. ad fin. primi Fast. Valer., lib. I, cap. 8, Plutarch. Aemil.

Iidem bello Macedonico. Valer. ubi supra, item Plutarch. qui rem paulo aliter narrat, ubi supra.

Simulacrum Fortunae muliebre non semel locutum esse, etc. Valer. ibid. Plutarch. in Coriol. Halicarnas., lib. VIII. Sanctus Augustinus, l. IV Civitat., c. 19.

[Col. 0921A] Item Junonis Monetae. etc. Valer. ubi supra. Livius quinto primae Decad.

Claudia quoque, etc. Historiam ridet Minucius, refert Ovid. quarto Fastor. Livius IX, tertiae Decad. Fenestell., cap. 12 de Sacerd. roman. Plinius Secundus, de Viris Illustr., cap. 46. Herodian. I.

Aesculapius Epidauro accitus, etc. Valer. ubi supra. Plutarchus in quaestionib. Roman., quaest. 94. Arnob. qui rem irridet, lib. VII.

Appius Claudius Censor, etc. Val. lib. I, cap. de Neglect. relig., Liv. ad fin. lib. IX primae Decad.

Junonis Laciniae, etc. Ita legend. hic ex Valer. ubi supra. Liv. II quintae Decad. et quarto secundae Decad. Arnob., lib. VI, qui historiam referunt. Virg. ad fin. tertii Aeneid.:

Attollit se Diva Lacinia contra.
Prave legit B. Jun. Lucinae.

Turullius, etc. Valer. ubi supra.

Ceres quoque Milesia, etc. Valer. ibid.

[Col. 0921B] Tiberio namque Attinio, etc. Livius II primae Decad. hunc vocat Titum Latinum, Valer. Latinum simpliciter, lib. I, cap. de Insomniis. At Dionys., lib. VII. Plutarch. in Coriolan. Sanctus Augustinus, IV Civit., cap. 26, Titum Latinum: Macrobius Annium vocat, I Saturnal., cap. 11. De Historia, praeter notatos, Cicero I de Divinat., Arnob. VII, Minucius in Octav.

Illud quoque somnium, etc. Variant nonnihil scriptores. Quidam enim tradunt Augustum propter illud somnium in aciem descendisse; alii vero, propter idem somnium praelio non adfuisse. Lactantius auctorem habuit Valerium, lib. I, cap. de Somniis. Vide et Plutarchum in Brut. ad fin. Sueton. in Octav., c. 13 et 91. Appian. ad fin. IV de Bell. Civil., Patercul. item, et Florum l. IV, c. 6, Tertul. in lib. de Anim.



CAPUT IX.

Perspiciat errores. Post haec verba, in nonnullis editis libris leguntur illa: Sicut mater sine exemplo [Col. 0921C] genuit auctorem suum: sic ineffabiliter genuisse credendus est coaeternum. De matre natus est, qui ante jam fuit; de patre, qui aliquando non fuit: hoc fides credat, intelligentia non requirat, ne aut non inventum putet incredibile, aut repertum non credat singulare. Verum enimvero Lactantianae disputationis exordium illinc esse, cum esset Deus ad excogitandum providentissimus, etc. et totam illam, quam rejeci, periodum nihil quicquam elocutionis habere Lactantii, modo non plane sint excordes, illico facile omnes intelligent. Nam vel illa tot , quibus uti non solet Lactantius, fucum ipsum atque imposturam indicant. Adjectam inepte patet ab aliquo Arrianorum, qui Dei filium creaturam esse asserebant, et tempus aliquod fuisse, quo is non fuisset. At hic stultissimus extitit, qui hoc idem asserit: sed tamen patri coaeternum illum vere affirmat. Ostendam autem in sequentibus, non modo non favere Arianis Lactantium, sed tam recte de Dei Filio sensisse, ut magnae [Col. 0921D] Nicaenae synodi confessionem pene nobis expresserit. Jam tota illa periodus abest ab antiquissimo codice B. ab octo Vaticanis et aliis optimis mss. quos ego diligenter inspexi; et post illa verba, perspiciat errores, continenter legitur, cum esset Deus ad excogitandum, etc. Haec cum pii viri, qui in ea periodo Arianismum deprehendebant, non animadverterent, potius de corrigendo loco, ut arbitror, quam de illo penitus, ut par erat, delendo, et e Lactantii scriptis extrudendo cogitaverunt; quo factum est, ut in aliquibus ita locus emendatus legatur, De patre, qui aliquando non defuit. Ego amovi totum adulterinum et subdititium.

Ad excogitandum providentissimus. Ita sancti Patres et sacra ipsa Scriptura interdum loquitur improprie, ac , cum alioqui cogitatio in Deo nulla sit, ac proinde neque prudentia; neque enim more hominum discurrit, aut ratiocinatur: sed uno et simplici actu omnia intelligit, cognoscit, agit, ut [Col. 0922A] docet S. Thom. I cont. Gent., cap. 57 et seqq. et pr. pr. quaest. 14, art. 7.

Antequam ordiretur hoc opus mundi. Post haec verba, in nonnullis impressis subsequebantur illa: Fecit in principio bonum et malum: id plane quid sit apertius explicabo, ne quis me ita loqui arbitretur, ut poetae solent, qui res incorporales quibusdam figuris quasi visibilibus comprehendunt. Cum praeter ipsum nihil adhuc esset, quoniam pleni, etc. Quae tota periodus abest a B. T. ab undecim Vaticanis aliisque mss. plurimis, Florentiana item, Plantiniana, et caeteris melioribus editionibus: idcirco a Manichaeis suppositam quis asserebat. Diabolum natura, et a principio malum a Deo factum, atque etiam ipsi Lactantio, ut mox videbimus, repugnantem fidenter rejeci.

Tanquam rivus oriretur, etc. Saepe Patres, ut emanationem illam Filii a Patre, nec lingua ulla effabilem, neque intellectione comprehensibilem aliquo modo designent, uti solent hac similitudine fontis et rivi; sicut hoc loco Lactantius; item solis et radii, ut eod. [Col. 0922B] cap. 29 Tertullian. adversus Prax. et cap. 21 Apologet., et Cyprian. sive ille Ruffinus super symbol. Apost. Sic et Paulus Hebraeor. primo, , splendor gloriae ejus; non ut quicquam filii aequalitati cum Patre detrahatur: sed quia, ut docent theologi, Deus pater est origo, et principium divinitatis, plenitudinemque Deitatis in primo signo originis dicitur possidere, quippe quia per se illam habet: filius autem in secundo signo; nam a patre per generationem sibi communicatam eamdem numero essentiam accipit, ac proinde nihil detrahitur aequalitati.

Similem sui. Similitudine in natura. Ideo enim processio Verbi in divinis habet rationem generationis, quia procedit per modum intelligibilis actionis, quae est operatio vitae, et a principio conjuncto, et secundum rationem similitudinis, non cujuscumque, sed in natura. Nam conceptio intellectus est similitudo rei intellectae, et in eadem natura existens, quia in Deo est intelligere, et esse; unde processio Verbi in divinis verissime, et propriissime dicitur [Col. 0922C] generatio, et ipsum Verbum verissime et propriissime filius, ut docet S. Thom. pr. pr. quaest. 27, art. 2, qua de re plura dixi ad cap. 8 libri IV.

Spiritum. Quod hic, et lib. IV, cap. 6, 8, 9, 18 et alibi forte Lactantius Dei filium Dei spiritum appellet, insimulatur erroris a S. Hieronymo in epistola ad Pammach. et Ocean. de Error. Orig. quasi non recte senserit de persona Spiritus Sancti. Verum (de tanto Patre petita venia) non absurda est haec locutio, neque solum Lactantio, sed Tertulliano, Cypriano, caeteris usitata, ut Dei Filium Dei spiritum appellarint, eo quidem sensu, quo Deus spiritus vocatur Joan. III et prima Joannis cap. IV, ut notat S. Thom. pr. pr. quaest. 36, art. I. Ita igitur est intelligendus, et Tertullianus Apologet. cap. 21, de Orat. c. 1 adversus Marc. lib. I, cap. 19, lib. III, cap. 6 et 16, lib. IV, cap. 21, adversus Prax. cap. 26; Cyprianus de Vanit. Idolor. num. 71, secundum unam lectionem, quam ibi notat Pamelius, item auctor [Col. 0922D] libri de montibus Sina et Sion, inter opera Cypriani.

Quomodo autem id voluerit, in quarto libro docere conabimur. Ita legunt duodecim Vaticani, et duo codices Sancti Salvat. Bonon. T. P. Plantiniani, et Florentiniani, aliique meliores tam mss. quam excusi, pro eo quod prave legitur in Aldinis: Quomodo autem id fecerit, cum solus esset, in quarto docere, etc. Neque enim Filius Dei factus est, sed ab aeterno genitus a patre, qui proinde nunquam extitit solus, ut dixi lib. I, cap. 7.

Deinde fecit alterum, etc. De supremo Angelo loquitur, quem conditum ait ante mundum hunc fuisse; dixit enim paulo supra, antequam ordiretur hoc opus mundi: at vero de caeterorum angelorum creatione nihil hic habet Lactantius. Porro de tempore creationis eorum tria placita reperiuntur. Nam Gennadius et Acacius putaverunt, Angelos post mundum corporeum conditos: quae quidem opinio nullius [Col. 0923A] est momenti. Alii putant multis ante hunc mundum saeculis angelos conditos fuisse, Origenes primo Princip. in principio, et Homil. quart. in Esai. Gregor. Nazianz. homil. de Nativit. Dom. quem refert S. Thom. pr. pr. quaest. 61, art. 3; Basil. Homil. I. in Hexaemer.; Damasc. II de fid. Orth. cap. 3, et Graecorum alii multi; etiam ex latinis Hilar. XII de Trinit. et contr. Auxent., Ambros. I in Hexaemer. cap. 5, et Praefat. in I Psalm. Isidor. I, de Summo bono, Hieronym. ad I cap. Epist. ad Tit., Cassianus qui Collation. 8, cap. 7, scribit, neminem fidelium ea de re dubitare posse, et Beda in lib. quaest. separ. quaest. 9. Quam opinionem hodie errorem in fide continere, asseruerunt quidam docti viri e schola S. Thomae, videlicet Ferrarien. in Commentario ad Sum. cont. Gent. lib. II, cap. 83, Magister Cano, et Soto major: alii vero ut Cajetanus in pr. pr. quaest. 61, art. 3, Sixt. Senen. lib. V Biblioth. annot. 5, et ipsemet S. Thom. d. art. 3, negant eam esse errorem in fide tam multis ac magnis Patribus comprobatam, [Col. 0923B] praesertim Gregorio Nazianzeno, cujus scriptis (ut ibidem inquit S. Thom.) nemo unquam ausus est calumniam inferre. Sed et S. August. lib. II Civit. c. 32 nihil asserere ait contra fidem eum, qui dicat, angelos ante hunc mundum visibilem creatos, modo non dicat, ab aeterno conditos; et fere idem ait Theodoret, quaest. 3, super Genes. Dicimus nos veriorem sententiam secuti, non solum supremum Angelum (quod hic negat Lactantius), sed etiam caeteros angelos, qui cum supremo angelo simul omnes creati fuere, quod subticet Lactantius, negat Beda 9, quaest. separ. docet Bonaventura in II dist. 2, art. 2, quaest. 3, et eadem dist. 2, art. 4, quaest. 1, et alii, simul omnes cum hoc mundo creatos fuisse: Epiphan. cont. haeres. lib. II, haeres. 65, Theodoret. d. quaest. 3. S. August. II Civit., XII Confess. IV, sup. Gen. ad litter. Gregorius Magnus XXXII Moral. cap. 20, 24 et 25, Bed., Rupert., Ilug., Magist. sententiar. et omnes Theologi in 2 dist. 2, S. Thom. pr. pr. quaest. 61, art. 3. Contrariam sententiam [Col. 0923C] si non errorem in fide continere, at quidem certe hoc tempore temerariam esse, nec satis consonam doctrinis Ecclesiae, et testimoniis Sacrarum Scripturarum putamus et pugnare videtur adversus eam concilium Lateranense, quod refertur in capit. Firmiter, de Summ. Trinit. et fid. Cath.

Indoles divinae stirpis, etc. Non quia primus angelus, de quo loquitur, natura Dei filius fuerit: sed improprie, et abusive haec verba sunt accipienda, sicut cum dicimus Deum angelorum vel hominum patrem, angelos aut homines Dei filios, ut dixi supra, lib. I, c. 7, not.

Suapte invidia. Lactantius peccatum supremi angeli fuisse ait peccatum invidiae, quod intelligendum est non primo, sed consequenter; nam primo ab eo peccatum fuit peccato superbiae, Basil. homil. Quod Deus non est auct. mal., Chrysost. homil. de Adam., Ambros. in Psalm. XXXVI: Vidi impium, etc. et in Psalm. CXVIII, Increpasti superbos, S. Aug. XII Civit., c. 16, et l. XIV, cap. 13, Hieronym, super Esai., cap. 14, Gregor. [Col. 0923D] lib. XXXIV Moral., cap. 14, Anselm. de cas. diabol. cap. 4, Doctores omnes in 2 sent. dist. 5 et 6, Alexander Alens. II, pr. quaest. 109, memb. 2, S. Thom. pr. pr. quaest. 63, art. 2 et 3; quae quidem assertio ita fulta est omnium quoque aliorum sanctorum atque theologorum testimoniis, ut oppositam aliqui dixerint, non solum valde temerariam, sed etiam erroneam. Consequenter vero peccasse peccato invidiae dicitur; nam cum affectaverit excellentiam quamdam singularem, quae singularitas per alterius excellentiam cessat, ideo peccatum superbiae mox consecutum fuit peccatum invidiae, S. Thom. in II dist. 5, art. 2, et pr. pr. quaest. 63, art. 2.

Et ex bono ad malum transcendit. Sic paulo infra: Hunc ergo ex bono per se malum effectum, etc. Tendit hoc adversus Manichaeos et Priscillianistas, qui diabolum natura malum a principio conditum fuisse contendunt.

[Col. 0924A] Invidit enim illi antecessori suo, etc. Dixi non primo, sed consequenter peccatum a diabolo fuisse peccato invidiae. Idcirco quaerunt theologi, cujusnam respectu fuerit ille invidia motus. Lactantius putasse videtur, diaboli invidiam insurrexisse contra unum divinorum suppositorum, nempe contra Dei Filium. S. Thom. pr. pr. quaest. 63, art. 2, ait, post peccatum superbiae consecutum esse in angelo peccante malum invidiae, quatenus de bono hominis doluit, et etiam de excellentia divina, quatenus et Deus contra voluntatem ipsius diaboli usurus erat in gloriam divinam; cognitum enim ab angelo per fidem incarnationis mysterium ab initio suae creationis quoad substantiam ipsius mysterii, licet non quoad particulares ipsius rationes, et circumstantias quasdam, ut S. Thom. docet in II, dist. 11, art. 3. De hac quaest. vid. DD. in commentariis, ac magistr. lib. II, dist. 5, et S. Thom. quaest. 63, art. 2, Alens. II, pr. quaest. 109, memb. 9, Gulielm. Parisien. lib. II de Univers. Cassian. collat. 8, cap. 8 et seqq.

[Col. 0924B] Qui Deo Patri perseverando cum probatus, tum etiam carus est. Perseverando cum probatus; hoc ego nequaquam probem. Nam perseverandi verbum in suo formali conceptu dicere videtur continuationem quidem actionis, sed cum quadam facultate deficiendi: ideo a Lactantio prolata sunt, quae Dei unigenito convenire non possunt; is enim cum Deus sit, et unum cum Patre, eique per omnia secundum divinitatem coaequalis, et consubstantialis, ut ipsemet ubique fatetur Lactantius, utique natura bonus est, nec a bono deficere potest.

Graeci appellant, nos criminatorem, etc. De hujus nominis significatione, et cur ita humani generis hostis appelletur, vide Tertullianum adversus Marcion., Basil. epistola ad Neocaesarien., Suidam in et in , atque Isidorum lib. VIII Origin. cap. 11.

Ad Deum deferat. Post haec verba, in Aldinis excusis illa statim oratio subtexitur, notata et inclusa tamen [Col. 0924C] asteriscis, ut ex eo suspectam fuisse facile appareat; videlicet: Cur autem justus Deus talem voluerit esse, quantum sensus nostri mediocritas poterit, explanare conabor. Fabricaturus Deus hunc mundum, qui constaret ex rebus inter se contrariis atque discordibus, constituit ante diversa, fecitque ante omnia duos fontes rerum sibi adversantium, inter seque pugnantium, illos videlicet duos spiritus, rectum atque pravum, quorum alter est Deo tanquam dextera, alter tanquam sinistra, ut in eorum essent potestate contraria illa, quorum mistura et temperatione mundus, et quae in eo sunt, universa constarent. Item facturus hominem, cui virtutem ad vivendum proponeret, per quam immortalitatem assequeretur, bonum et malum fecit, ut posset esse virtus, quae nisi malis agitetur, aut vim suam perdet, aut omnino non erit. Nam ut opulentia bonum videatur, acerbitas egestatis facit, et gratiam lucis commendat obscuritas tenebrarum: valetudinis et sanitatis voluptas ex morbo ac dolore cognoscitur. Ita bonum sine malo in hac vita esse non potest. Et [Col. 0924D] utrumque licet contrarium sit, tamen ita cohaeret, ut alterum si tollas, utrumque sustuleris; nam neque bonum comprehendi ac percipi potest sine declinatione ac fuga mali, nec malum caveri ac vinci sine auxilio comprehensi ac percepti boni. Necesse igitur fuerat et malum fieri, ut bonum fieret. Et quoniam fas non erat, ut a Deo proficisceretur malum; neque enim contra se ipse faciet, illum constituit malorum inventorem: quem cum faceret, dedit illi ad mala excogitanda ingenium et astutiam, ut in eo esset et voluntas prava, et perfecta nequitia; et ab eo contraria virtutibus suis voluit oriri, eumque secum contendere, utrumne ipse plus bonorum daret, an ille plus malorum. Sed rursus quoniam Deo summo repugnari non potest, bonorum suorum potestatem illi victori assignavit, quem supra bonum ac perfectum esse diximus. Ita duos ad certamen composuit et instruxit: sed eorum alterum dilexit, ut bonum filium, alterum abdicavit, ut malum. Postea [Col. 0925A] autem multos genuit alios operum suorum ministros, quos Graeci nominant; et illos unius, sed repugnantis naturae, qualis duorum. Sed pars illa corruptibilis non utique statim corrupta est in ortus sui principio: sed post compositum ordinatumque mundum, sicut mox docebimus, a substantiae coelestis vigore perversa voluntate descivit. Caeterum in principio pares universi aequa conditione apud Deum fuere, et idcirco angeli omnes, quorum principes erant illi duo. Cum autem Deus ex his duobus alterum bono praeposuisset, alterum malo, exorsus est fabricam mundi, omnibus his, quos creaverat, ministrantibus, et per certa officia dispositis. Haec oratio multos continet errores. Nam primo hic clarius ac luculentius, quam unquam alibi in Lactantio, adstruitur dogma de duobus principiis, de quo dixi inferius cap. 10. Deinde parum magnifice ac decenter de Dei Filio loquitur, cui Luciferum pene parem constituit, ut ab aliquo Ariano id totum confictum esse liquido appareat. Non cum Lucifero, sed post eum caeteros angelos creatos ait; cujus contrarium docere [Col. 0925B] S. Bonaventuram, et alios doctores in 2, dist. 2, paulo superius monui. Item non simul cum hoc mundo, sed ante ipsum omnes angelos genitos; cujus contrarium habere concilium Lateranen. et hodie docere cunctos doctores ibidem asserui. Item malos angelos non statim in ortus sui principio, sed longe postea, videlicet composito jam ordinatoque mundo peccavisse, de quo errore infra cap. 15. Denique angelos cum Deo instrumentaliter, sive ministerialiter ad mundi molitionem concurrisse, quod reprobant doctores omnes super primum cap. Geneseos. Lactantii non esse orationem, vehementer plerique suspicantur; et ego hic profecto Lactantianam phrasim minime agnosco. Habet eam quidem Aldina editio, sed, ut dixi, asteriscis notatam. In Florentina, Plantiniana, caeterisque melioribus castigationibus non fuit recepta; rationes affert Michael Thomasius in notis. Denique a duodecim Vaticanis, ab antiquissimo Bon. T. P. aliisque mss. plurimis abest; et [Col. 0925C] ideo in textum nostrum eam ego quoque minime recipiendam putavi.

Illum primum et maximum filium. Cave putes Lactantium arbitrari angelos Dei filios natura esse, et ita vel ad Dei naturam illos extollere, filium Dei ad naturam angelorum dejicere. Lactantius unum Dei filium JESUM et cognovit, et docuit, ut inf. hoc lib. cap. 17, et lib. IV, c. 8, ipsumque Deum de Deo confitetur eodem c. 8 et c. 18 ejusdem lib. IV: Quid, inquit, de hujus crucis indignitate dicemus, in qua Deus a cultoribus Dei suspensus est, atque suffixus. Idem habet eodem lib. IV, c. 10, 13, 14 et 29. Item de lumine lumen eod. c. 29: Ille, inquit, tanquam sol, hic quasi radius a sole porrectus. Patri consubstantialem cap. eod.: Utrique, inquit, una substantia est, ejusdemque cum eo potestatis. Hoc eodem lib. cap. 17: Solus, inquit, habet rerum omnium cum Filio potestatem; et unum cum Patre, toto cap. eod. Et cap. 8 ejusdem lib. IV, citat illud Joannis, et confitetur: In principio erat Verbum, et Verbum erat apud Deum, [Col. 0925D] et Deus erat Verbum. In quo divinitas et coaeternitas Filii luculenter asseritur. Omnia denique per ipsum facta fuisse confirmat hoc loco, et lib. IV, cap. 6, in principio et fin. et cap. 8 in fin. Annon igitur hic sacrosanctae Nicaenae synodi contra Arium coactae confessionem agnoscis? Potius igitur ex Lactantio confoditur Arius, quam ut ei vel minimum assentiatur; sicuti sane temere nonnulli suspicantur eo, quia vocibus quibusdam alicubi utatur, quibus hodie catholicis uti fas non esset, quasque suis ego locis et annotavi superius, et inferius diligenter annotabo. Meminisse quidem oportuit, nondum eo tempore nascentis vel adolescentis Ecclesiae constitutum fuisse, quibus uti, quas cavere voces scriptores deberent; id quod postea crebrescentibus haeresibus constituere atque decernere fuit necesse, ne vel in locutionibus cum haereticis, qui ad impia sua dogmata insinuanda illis sunt abusi, ullo modo conveniamus. [Col. 0926A] Cum ergo rectissimam de Dei Filio Lactantii sententiam teneamus, nemo sanus suspicari poterit angelos ab ipso deos censeri, qui deorum pluralitatem hoc toto opere tam magnis argumentorum molibus everterit. Capite quidem 17 hujus libri ait, multos in coelo spiritus angelorum esse, sed unum eorum parentem. et Dominum omnium Deum; et ibid. paulo infra: Neque, inquit, Angeli dici se deos patiuntur, aut volunt, quorum unum solumque officium est servire nutibus Dei, nec omnino quicquam, nisi jussu ejus facere. Et ibid. infra. Nec. inquit, est in Angelis quicquam nisi parendi necessitas. Sed et metui Deum ab Angelis, quippe qui ab ipso modo quodam ineffabili castigari possunt, affirmat lib. VII, cap. 21, ut prorsus a Dei Filii natura naturam angelorum infinito distare ex ipsomet Lactantio liqueat. Quocirca si quando filiorum Dei nomine angelos vocat, aequivoce, et filiationis nomine utitur; nam nec Scriptura ipsa ab ejusmodi locutione interdum abstinet, ut initio lib. Job: Cum quadam die venissent filii [Col. 0926B] Dei, etc. Et c. XXXVIII: Et jubilarent omnes dei. Ita enim uterque locus ex Hieronymi versione juxta Hebraicam veritatem legitur. Unde apparet Chrysostomum lapsum, qui utrobique secutus septuaginta interpretum editionem, pro Filii Dei, vertentium angeli Dei, Homil. 22 in Genes. asseruit angelos nunquam in Divina Scriptura filios Dei, immo neque filios appellari. Neque officit, quod Paulus ad Hebraeos pr. scribat: Cui dixit aliquando angelorum, Filius meus es tu? Ibi enim non negat Apostolus angelos dictos aliquando filios Dei ex gratia, sed ex natura duntaxat, quomodo solus Christus vere Dei Filius et appellatur et est. Sic etiam generationis vocabulum improprie quandoque Patribus, et Sacris Litteris usurpatum notavimus supra ad cap. 7, pr. lib. Cum igitur Lactantius hic et lib. IV, cap. 6, angelos censere Dei filiorum nomine videatur, respectu quidem Verbi, id est, unigeniti Filii Dei non univoce, sed aequivoce illo uti nomine putandus est.

[Col. 0926C] Eoque simul et consiliatore usus est, et artifice. Ex VIII. Proverb. quem locum citat lib. IV, cap. 6, et Ecclesiastici XXIV; quem locum refert eodem lib. cap. 8, in fin. ubi Scriptura de Sapientia et Verbo Dei loquitur cum Deo Patre ad mundi creationem concurrente.

Nec audiendi sunt poetae, etc. Longa hic suscipitur disputatio adversus eos, qui asserebant Deum in mundi molitione nihil aliud praestitisse, quam quod ex materia aeterna, increataque, sed rudi tamen, indigesta et confusa, res ipsas secreverit, digesserit, ordinarit. Hunc errorem ex haereticis habuit et vulgavit quidam Hermogenes, contra quem scripsit Tertullianus. Lactantius contendit etiam materiam primam a Deo creatam fuisse de nihilo, et ex ea postea digestum atque ordinatum a Deo ipso mundum. Ad finem quoque hujus capitis ait, hominem postremo factum fuisse, cum jam mundo caeterisque rebus manus summa esset imposita; idemque tradit lib. VII, cap. 14. Ex quibus apparet Lactantium sensisse, ut major pars sanctorum Patrum atque theologorum sensit, [Col. 0926D] materiam primam tam ordine naturae, quam ordine temporis, sive durationis, ante omnem diem creatam fuisse, non omnino quidem informem, id est, quacumque forma carentem, sed forma completiva et distinctiva, quam illi Dominus per intervalla sex dierum naturalium, propriorum et successivorum, postea indidit prorsus eo modo, quo in libro generationis a Moyse traditur. Ita enim scripsit Dionysius lib. de Divin. nom. cap. 4, Sanctus Basilius, Ambrosius, et Bed. in Hexaemer., Chrysostom. in Joann., Greg. Magn. lib. XXXIII Moral., cap. 10, Rupert. I de Operib. Trinit. cap. 37, et lib. II, cap. 18, Hugo de Sanct. Vict. pr. de Sacram., Magister in 2 dist. 12, Alexand. Alens. 2, p. quaest. 47, Sanctus Bonaventura in 2, distinct. 12, art. 1, quaest. 2, Scot. in II dist. 14, quaest. 1, S. Thom. p. p. quaest. 66, artic. 1 et 4, quaest. de potent., art. 2. Quamvis contra putarint gravissimi quoque ac sanctissimi viri, nempe [Col. 0927A] materiam in actualitate perfecta fuisse conditam, informitatemque ipsius praecessisse formationem non tempore, sed natura, ac proinde mundum uno temporis puncto, non autem per sex dierum intervalla conditum; diesque illos non fuisse veros dies, qui a Moyse recensentur, sed per metaphoram accipiendos et referendos ad cognitionem rerum creatarum a Deo mentibus inditam Angelorum: Philo Judaeus in lib. Allegoriar., Origen. 4, Periard. cap. 2, S. August. IV de Genes. ad litter. cap. 21 et seqq., Procop. Gazae, et Cajetanus in Genes. Quod autem attinet ad hanc disputationem a Lactantio susceptam adversus ponentes aeternitatem materiae, et Deo coaevam asserentes, videndi sunt Tertullianus adversus Hermog., Joann. Grammaticus in lib. contra Proclum de mundi aeternit., Euseb. de Praepar. lib. X, cap. 8, Gregorius Nyssen. de Homin. Opific., cap. 25, et lib. de Hist. sex dier.

Primum igitur non est probabile, etc. Excidisse putatur hic locus e III de Natura deorum.

[Col. 0927B] Mori. Ita leg. ex B. T. P. Florent. editione, et aliis, non ut in Aldina, more; Cicero enim erat, qui more Academicorum disputabat, cui mori concedendum aiebat Lactantius; et ita locum hunc refert etiam Sigon. in fragm.

Semper. Hanc dictionem, quae non habetur in quibusdam, addidi ex B. quoniam hic pro aeternitate materiae disputabatur.

Seneca omnium stoicorum acutissimus. Multus est Lactantius multis in locis in laudibus Senecae: jure quidem, ac meritissimo; paucis enim in ejus doctrina, vel demptis, vel additis, optimum habes christianum; et ut ait Lactantius lib. VI, cap. 24, potuit esse verus Dei cultor, si verae sapientiae ducem nactus esset. Franciscus Petrarch. in epistola ad Senecam ipsum, inter epistolas ad Vir. Illustr. veter. et in Apolog. cont. Gall. ad fin. refert scripsisse Plutarchum, se, cum in caeteris quibusque virtutibus ac disciplinis Latinos cum Graecis viris contendisset, quem illi ex [Col. 0927C] Graecis in moralibus praeceptis ex aequo opponeret, habere neminem.

Ergo, inquit, Deum non laudabimus, etc. Habes consimilia ab eodem Seneca lib. IV de Benefic. cap. 7 et a Plin. lib. II, cap. 7, et lib. XXVII, initio cap. 3.

In eodem luto haesitas; versuram solvis. Apud Terent. haesitas, versuram solvis. Haesitare in eodem luto dicuntur, ut explicat auctor Adagiorum, qui sic implicantur negotio cuipiam, ut se nequeant extricare: a viatoribus translatum, qui simul atque in lutum inciderint, cum alterum pedem conantur educere, altero altius immerguntur. Rursus ut hunc extrahant, alter, quem eduxerant, denuo est infigendus. Versuram autem solvere illi dicuntur, ut explicat Budaeus ad l. vit. D. de pignorat. action. qui, ut syngrapham unam dissolvant, et una cautione se liberent, pecuniam mutuam majori foenore accipiunt. Ita igitur contingere ait Lactantius illis, qui rerum ortum naturae attribuunt, detrahunt Deo; nam a quo factum mundum negant, ab eodem plane factum, mutato duntaxat [Col. 0927D] nomine, fatentur, cum reipsa nihil aliud sit natura, quam Deus. Sic etiam infra l. III, cap. 28.

Sole nondum instituto. Thomasius legit, ut in B., solo nondum instituto, quod magis cohaerere videantur sequentia de frugibus et animalibus, quae in solo versantur. Ego lectionem caeteris omnibus mss. et impressis receptam extuli. Caeterum de solo, sive terra Lactantius jam dixerat; et rationem Thomasii nihil habere momenti intelliget, qui textum inspexerit.

Itaque necesse fuit hominem postremo fieri. Vide alias pulcherrimas rationes apud Greg. lib. de Homin. Opif. cap. 2.



CAPUT X.

Suum vero habitaculum distinxit claris luminibus, etc. Hoc loco Firmianus arguitur erroris, quasi Dei sedem et domicilium beatorum statuerit in coelo sidereo, [Col. 0928A] atque in eo solem et lunam posuerit. Ego hic coeli nomine puto universam ab eo coelorum molem intelligi, quatenus totum id quod est supra ignem sursum usque ad coelum empyreum inclusive, cum ipso empyreo complectitur: quam quidem coelorum molem sole, et luna, micantibusque sideribus ornatam ait, nempe suis cuique coelo luminibus appositis; idque ex ipsomet clare colligi reor, ubi dicit: Fecit igitur Deus primum omnium coelum, et in sublime suspendit, quod esset sedes ipsius conditoris, etc. Atqui non solum sidereum coelum, sed universam coelorum molem statuit in sublime. Subdit etiam: Deinde terram fundavit et coelo subdidit, etc. Et lib. VII, c. 5, quasi hunc locum declarans, inquit: Lumina igitur posuit in coelo, terrae autem, etc. Numquid autem tellus uni sidereo subditur? Coelum itaque ab ipso utrobique accipitur, et contra elementa, quorum meminit, distinguitur; et ita pro universa coelorum, ut dixi, mole, quatenus etiam extremum empyreum complectitur.

[Col. 0928B] Ex quibus oriens Deo accensetur, etc. Ita B. T. P. et caeteri meliores mss. legunt, non ut in impressis, ex quibus oriens Deo similis censetur. Accenseri idem est, quod attribui; unde accensi milites dicebantur, quasi accensiti, quod decurionibus et centurionibus accenserentur, id est, attribuerentur, ut scripsit Varro lib. XX Rhetor., et lib. III, de Vit. Pop. Rom. Non. Marcel. c. 12. Affirmat autem Lactantius orientem, lucem, vitam, diem Deo attribui: occidentem vero, tenebras, mortem, noctem diabolo; infra cap. 13, animam esse Dei, corpus diaboli; et cap. 18, Dei esse coelum, et lucem; tenebras autem, inferos et supplicia ipsi malorum principi in distributione rerum attributa fuisse. Lib. VI, cap. 3 duos duces constituit, alterum, qui virtutibus et bonis praesit, alterum qui vitiis et malis; et lib. eod. cap. 6, fontem ait bonorum Deum esse, malorum vero illum divini nominis inimicum: ab his duobus principiis bona malaque oriri. A quibus omnibus locis cavere nos oportet, [Col. 0928C] quia nonnihil favisse auctor videtur damnato illorum temporum Cerdonis et Marcionis dogmati de duobus principiis, altero bonorum, altero malorum, quod et amplexus est postea Manes. Hoc tamen ab iis differre videtur Lactantius, quod is non carere principio diabolum, nec natura malum esse asserit: sed illum ait a Deo quidem bonum creatum, ad malum autem suo arbitrio, quod liberum illi fuerat datum, transcendisse, ut supra sub initium cap. 9 exinde malorum omnium principem factum. At illi duo principia principio carentia ponebant; et alterum quidem natura bonum, alterum natura malum, ut scribit S. Augustinus in lib. de Haeresib. haeres. 21 et 22. Philostr. in Cerdone et Apelle, Epiphan. in lib. adversus Haeres. haeres. 66. Quam haeresim S. Thomas expugnat, II contra Gent. cap. 41.

Unde solem esse appellatum Cicero vult videri. Ita et Varro IV de Ling. Lat. cap. 10, Isidor. Origin. lib. III, cap. 70.

Quia non sunt plena ac solida Lumina. Quasi aliquo [Col. 0928D] modo suapte natura lumina sint, ac proinde proprio lucere lumine stellas putet: quam opinionem habuisse credendi sunt omnes philosophi, et patres illi, qui luminaria, et stellas, ut vehicula priscae lucis effecta docuerunt; Basil., Ambr., Nazianzenus: multo magis qui lucem illam priscam aiunt in luminaria, id est, in solem, lunam et astra a Deo fuisse distributam, ut Apollinarius et Dydim. apud Lipoman. in Caten., Athanas. quaest. 83 et 85, Theodoret. quaest. 14 et 16; in Genes., Procop. cap. pr. in Genes., Damascen. II, fid. Orthod. cap. 7. Ejusdem sententiae dicitur Avicenna, et Macrobius, qui unam lunam excepit cap. 19 et 20 in Somn. Scipionis. Sed contra Plato asseruit in Timaeo, Plin. lib. II, cap. 6, et plerique astrologorum. Hugo de S. Vict. in Annotat. in Genes. cap. 6, ait, solum solem propriam habere lucem, et ipsum ex igne esse factum: reliquas vero stellas omnes ex aeria materia factas relucere [Col. 0929A] potius quam lucere. Sanctus Augustinus super Genes. ad litter. lib. II, cap. 16, ait, Divina Scriptura manifeste quidem cognosci, disparem esse siderum claritatem, dicente Apostolo cap. V prioris ad Corinth. Epist., aliam esse claritatem solis, aliam lunae, et aliam stellarum, et stellam differre a stella in claritate; utrum autem stellae lumen accipiant a sole, necne, ex Sacris Litteris colligi et constitui non posse.

Discordi concordia mundum constare, etc. Innuit opinionem Empedoclis, qui omnia ex lite et amicitia (videlicet elementorum) constare dicebat; de qua disserit Aristot. I Phys.; I de Anima, I Divinor.

Ut sacramento ignis et aquae nuptiarum foedera sanciantur. Ut constat ex leg. Seia Sempronio, D. de donat. inter vir. et uxor. quae declaratur ex Festo in verbo Aqua. Budaeus ad dictam legem, Ciriac. Observation. lib. II, cap. 2.

Materia corporis in humore est. Praecipue scilicet, forte quia et semen, et sanguis sunt humores: alioqui [Col. 0929B] corpus animalis, ut caetera omnia, ex quatuor elementis constat, ut ipse Lactantius declarat secutus Empedoclem inf. cap. 13.

Animae in calore. Fuit haec Democriti opinio, quam Aristoteles refutat in pr. de Anima. Nec sane video quomodo hic Lactantius asserat, materiam animae igneam, vel calorem esse, qui certo sciat, hominis animam immortalem esse, ut ipse ostendit lib. III, cap. 12 et 13, et cap. 17, de Opificio Dei. Animam quidem esse ignem expressis verbis scribit inf. cap. 13, sibimetipsi contrarius, qui id pernegavit d. cap. 17, de Opific., et alibi scribit animam de Dei substantia esse, ut inf. cap. 13, ubi dicemus.

Nec humor potest nec corporari, nec corpus animari. In impressis est, nec humor potest corporare, nec corpus animare. Nostram lectionem exhibent Vaticani, duo codices Sancti Salvatoris Bonon. T. P. Nec humor, inquit, potest corporari, videlicet in corpus illud densari, nec corpus ipsum animari, non animare, [Col. 0929C] quia corpus non animat, sed animatur. Ita quoque Budaeus hunc locum recte profert in Annotationibus ad lib. II, D. de poenis.

Exulibus quoque ignis, et aqua interdici solebat. De ignis et aquae interdictione. Ulpianus in lib. II, D. de poen. et ibi Budae. in annot. ad Pandect. Festus in verbo, aqua, Isidorus Orig. lib. V, cap. 27, ad fin.

Immobilis est, ac deorsum vergens, etc. Recte a Thomasio in notis ex B. codic. correcta est lectio impressorum, quae habet, mobilis est, etc. Hic enim fieri antithesim manifestum est; et sane de igne dixit, cujus natura quia mobilis est, et sursum nititur, vitae continet rationem. Ergo de aqua recte subdidit, cujus natura quia immobilis est, ac deorsum vergens, figuram mortis ostendit. Figuram autem mortis ostendere non posset, si mobilis esset, quia, ut ipse Lactantius ait lib. VI, cap. 17, et lib. de Ira Dei cap. 17, vita actuosa est, mors quieta. Natura itaque immobilis est et quieta; prope enim ad terrae gravitatem accedit: aegre autem movetur, nec nisi deorsum versum, sicubi [Col. 0929D] ventorum flaminibus agitetur, aut extrinsecus alio quopiam modo ei motus indatur.

Ideo pecudes, neque in coelum suspiciunt. Galenus lib. III de Usu part. cap. 3, ait, hoc dictum esse hominum, qui nunquam viderint piscem , id est, coeli speculatorem appellatum: hic namque vel invitus coelum semper aspicit. Verumtamen ille nihil omnino revera in eo contemplatur, ut homo.



CAPUT XI.

Ut in excolenda terra juvarent, unde dicta sunt jumenta. Ita et Columel. lib. V, et Isidor. lib. XII, Orig. cap. 1, et lib. XV, cap. 17. At Nonius cap. 1, Pomponius jurisconsultus in l. Boves, D. de verbor. signific. et veteres alii, ut Gellius testatur lib. XX, cap. 1, non a juvando, sed a jungendo, dicta malunt.

Et innumerabiles animas procreare, etc. Sic inf. c. 14: Statuit humanum genus diluvio perdere, non [Col. 0930A] tamen continuo diluvium immisit. Sensus est Deum in aeterna sua praedestinatione decrevisse, et statuisse, tempore procedente, et dum mundus maneret, humanis formatis corporibus innumeras animas procreare, ipsisque corporibus creando infundere. Catholica sententia, et Lactantio consona, qui cap. 19 libri de Opif. Dei: Caetera, inquit, Dei sunt omnia, scilicet conceptus ipse, et corporis informatio, et inspiratio animae, et partus incolumis, etc. Ut post corporis informationem, fieri a Deo inspirationem animae hinc facile intelligas. Commentum quidem de animabus ante corpora conditis, quod ex hoc loco nonnulli temere Lactantio affingunt, irridet et refutat ille lib. III, cap. 18.

Unde homo nuncupatus est, quod sit factus ex humo. Sic. et lib. de Ira Dei cap. 10, ad fin. Homo autem hic corpus hominis intelligitur. Sed hanc etymologiam non probat Quintilianus lib. I, cap. 6. Probat Isidorus lib. II Origin., cap. 1. Vid. Rhodig. antiq. lect. lib. I, cap. 41.

[Col. 0930B] . Ita correxi quod corrupte in omnibus est . Plato VI, de Repub. , , id est, ex eo conjectantes, quod sane et Homerus vocavit in hominibus Deiforme et Deo simile.

Terrea progenies, etc. Editiones, quae ferrea legunt in Marone, hinc castigandas monuit Turneb. Adversarior. lib. XXI, cap. 22, Rhodigin. antiq. lect. lib. IV, cap. 19. Pier. Valerian. in Hieroglif. lib. LVII, c. de Papyro. Qui autem Lactantii textum corruptum putant, ut refert ipse Pierius in castigationibus Virgilianis ad eum Virgilii locum, nec ipsi vehementer errant, cum Lactantius hic animalia sine ullo artifice orta esse de terra dicat: unde refert: Terrea progenies; nec vox Ferrea quicquam ad rem suam facit.

Praesentis substantia. Fuere tamen, qui dubitarint, an tempus praesens existat: de quo disputat Philosophus IV, Physicor. tex. 87 et seqq. S. August. lib. II Confession., cap. 14 et seqq. Vide et Censorin. de [Col. 0930C] Die natal.

Ingratis. Ita B. T. Florent. et Plantiniana quoque ad oram libri. Adverbium est, idemque sonans, quod, praeter gratiam et meritum. Non ultro, inquit Donatus, coacte, al. ingrate.



CAPUT XII.

Aiunt certis conversionibus, etc. Explicat et refellit rationem primae originis animantium allatam ab Anaximandro et a Democrito, ut ipse Lactantius tradit inf. lib. VII, cap. 7, et aliis nonnullis veteribus philosophis, de qua Lucretius V, Cicero I de Legib., Diodor. lib. I, cap. 1, in principio, ubi etiam quiddam subdit ex Menalip. Euripidis Anaxagorae discipuli, quo illum censet idem sensisse. Hanc autem opinionem, quae asserit homines tanquam fungos primo, deinde quasi vermiculos quosdam e terra effusos, irridet Lactantius etiam lib. VII, cap. 4 et 7. Varias de Animalium primaeva generatione sententias refert Censorin. de Die natal. c. 3.

[Col. 0930D] Inquiunt. Nonnulli scilicet inter quos Lucretius in quinto, illis Carminibus:

At novitas mundi nec frigora dura ciebat,
Nec nimios aestus, etc.

A summo Deo. Codices Ciceroniani legunt, a supremo Deo.

. Codex Sibyllinus habet, .



CAPUT XIII.

Spiravit ei animam de vitali fonte spiritus sui, etc. Inf. hoc cap. quarum animae non ex Deo constantes, sed ex communi aere, etc. Item quod est ex coelo, et Deo imperet, etc. Et l. VII, c. 12: Quod ex coelesti spiritu, id constat, etc. Et ibid. paulo inf.: Quoniam ex Dei spiritu, qui aeternus est, etc. Ex his locis videtur Lactantius putare humanam animam ex Dei substantia esse; quanquam quid dicam putare? quid enim hac de re plane putet, assequi ego quidem certe non possum. Superius ad [Col. 0931A] fin. cap. 10, dixit animam esse igneum quiddam atque calorem; et inf. hoc eod. cap. dicit illam esse ignem: quam positionem ridet Aristoteles II, de Partibus anim. cap. 7: Quod si anima, inquit Lactantius, ignis est, ut ostendimus, in coelum debet eniti, sicut ignis, etc. At quicquid alibi senserit, in supra notatis quidem locis eam de Dei substantia esse opinari videtur. E schola Platonicorum haec fluxit opinio, quam secutus M. Tullius saepe dicere solet, humanos animos ex divina esse delibatos, tractos, haustos, decerptos natura. Hoc errore captus videtur et Philo in lib. quod deter. pot. insid. et Tertullianus, de quo ita Gennadius in lib. de Dogmat. Ecclesiast.: Nihil ex Trinitatis essentia ad creatam naturam credamus esse deductum, ut Plato et Tertullianus, etc. Item secundum Theodoretum capti haeretici Cerdon, Marcion, Gnostici, et Manichaei ex illo Genes. II prave intellecto: Inspiravit in faciem ejus spiraculum vitae. Quia enim flatus ex corpore flantis educi videtur, ideo de Dei substantia ab ipso [Col. 0931B] inspiratam animam crediderunt. At vero locus ille Genes. nihil opitulatur errori, quia homo, a quo similitudinem sumptam dicunt, non emittit flatum de sua substantia, sed de aere respirato, qui non est de substantia corporis, et multo minus animae; deinde anima non potest facere flatum nisi de corpore, cum non sit creatrix: at Deus cum sit infinitae potentiae, potest animam de nihilo creare; et sic dicitur flasse, in quantum hominis flatum creavit. Ita docet Magister, et omnes doctores, praesertim S. Thomas in II, dist. 17. Illa enim inspiratio Dei corporalis non fuit, sicut nec locutio corporalis, cum dixit, fiat lux, fiat firmamentum, etc. Theodoretus haec habet: Nomine flatus non intelligimus partem aliquam essentiae divinae secundum Cerdonis et Marcionis rabiem, sed animae naturam per id denotari, quod anima sit spiritus rationalis et intellectualis. Damnata est haec haeresis in concilio Toletan. pr. in assertion. fid. et a Leone 1, epist. 91, et in conc. Bracaren. I, cap. 5, et contra [Col. 0931C] illam disputat. Irenae. lib. I adversus Haeres. cap. 24, et tota schola Theologorum d. distinct. 17, S. Thom. in II cont. Gent. cap. 85, et pr. pr. quaest. 90, art. 1.

Empedocles, quem nescias utrumne inter poetas, etc. Aristoteles quidem in Poeticis potius eum inter philosophos, quam inter poetas censendum scribit: et Plutarch. de Audien. Poet. ipsius carmina sermones potius quam Poeseis dicenda.

Secundam. Correctus est error operarum, quae in al. editionibus fecerant, secunda.

Est enim quasi vasculum, etc. Al. est enim terra quasi vasculum, etc. sed jure a B. abest terra; pergit enim loqui de corpore, quod tanquam vas et domicilium animae dicit esse. Nobis autem ab ejusmodi locutionibus cavendum et abstinendum esse monui supra ad cap. 3.

Servivit enim foedissimis voluptatibus, etc. Adde Sueton. de claris. Grammatic. cap. 6, Gell. l. XVII, c. 18.

Consevit. Ita lego, ut hic locus ab omnibus citatur, [Col. 0931D] et habetur in B. T. P. Sic infra cap. 14: Atque vineam sua manu sevit; et arborum consitiones dicuntur. Verumtamen in editis plerisque legitur, conseruit, quam lectionem ex Pandectis Florent. in leg. in fundo alieno, D. de rei vendicat. Aurelio Victore et Livio. sustinet Ciriac. lib. II Observation. cap. 39.

Quae si observasset, immortalis maneret. Contra Pelagium, qui asseruit, Adam mortem obiisse non propter culpam, sed ex naturali conditione, qua interiisset, etiamsi a Dei mandato non recessisset. Haec haeresis damnata est in concilio Milevitan. cap. 1.

In qua posuerat intelligentiam boni et mali. Infra hoc eodem cap. percepta igitur scientia boni et mali, etc. In quanam arborum specie arbos haec fuerit, ab expositoribus super Genes. variae opiniones recensentur: sed nihil certo statuitur. Illud quaeritur, cur arbor scientiae boni et mali appellaretur. Hebraei [Col. 0932A] sunt opinati, primos parentes creatos fuisse simplicissimos, absque rationis usu infantium similes: quoniam autem arbor illa vim haberet accelerandi rationis usum, et liberi arbitrii, propterea fuisse appellatam arborem scientiae boni et mali; nam secundum Scripturae phrasim, scire bonum et malum, idem sonat, quod habere rationis usum. Hanc opinionem Sibyllis quoque firmatam, ut infra legitur not. 97, secutus est Lactantius, quae communiter ab omnibus reprobatur; est enim maximus error, ne dicam haeresim, asserere, Adam ab initio fuisse boni ac mali nescium, sed ab esu fructus illius arboris scientiam boni ac mali adeptum. Qui enim omnibus animantibus nomina indidit, quae profecto naturis eorum congruere debent, quique admirabilem prophetiae facultatem habuit, quam de inuliere pronuntiavit, Hoc nunc os, etc. quomodo quid bonum, quidve malum esset nesciret? Decuit etiam, ut quemadmodum quantum ad corpus institutus est in statu perfecto, ut statim posset generare, ita etiam institueretur [Col. 0932B] in statu perfecto quantum ad animam, ut statim posset alios instruere et gubernare. Promuntur hujusmodi rationes ex sancto Augustino in pluribus locis super Genes. et lib. XIV Civit., cap. 17, et ex S. Thom. in p. p. quaest. 94, art. 3. Disputat item contra illam opinionem Chrysostom. Homil. 16, super Genes. et vide Philon. praeclare de primi hominis perfectione disserentem in libro de Mundi Opificio ad fin. Praeterea fere omnes consentiunt, nomen illud scientiae boni et mali non ei ligno a natura sibi a Deo indita convenisse: Eucher. I in Genes., Cyrill. III adversus Julian., S. Augustinus super Genes. et d. cap. 17, Theodoretus quaest. 26, in Genes., Beda item, et Strab. quos sequitur Magister in II Sent., distin. 17. Secunda opinio est Josephi Judaei in primo Antiquitat. cap. 3, ideo sic appellatam, quod ejus fructus, si ederetur ab homine, vim haberet acuendi ingenium et solertiam, atque prudentiam cogitandi, multumque conferret ad percipiendam [Col. 0932C] scientiam; quam opinionem refellit Lyranus. Tertia est Ruperti in II de Trinitate cap. 27, Tostat. super cap. XIII, Genes., quaest. 154 et 155, Perer. lib. III in Genes., ita appellatam per ironiam, propter mendacium et fallax promissum serpentis, quo pollicitus est, si comederent, eos similes deorum futuros, scientes bonum et malum, ut vel ipso arboris nomine monumentum posteris repraesentaretur tam insignis diabolici mendacii; atque ideo putant, illud nomen ei vel ab Adamo post peccatum, vel a Moyse inditum: et licet in historia Genesis ante congressum serpentis cum Eva bis arbor illa eo nomine vocitetur, id fieri dicunt per anticipationem; revera enim antea non habuisse id nomen: sed cum Deus praecepit Adae ne de ea comederet, vel alio nomine illam appellavisse, vel quasi digito, aut alio modo illam designavisse. Opinio crebrior est, quam habet Chrysostomus super Genes., August. lib. VIII, super Genes. ad lit., cap. 6 et 15, Cyrillus, Bed., Strab. et alii, quos pr. loco citavimus, videlicet, [Col. 0932D] nomen illud non ei a Deo natura inditum, quasi intelligentiam boni ac mali conferret ac contineret, ut scribit Lactantius, sed ab eventu postea secuto, quia quamprimum homo fructum illius arboris manducavit, discrimen boni et mali, quod antea tantum speculative cognoscebat, practice et per experientiam cognoscere coepit, et quanta differentia esset inter bonum obedientiae et malum inobedientiae. Porro S. August. d. cap. 15, etiam ante sermocinationem serpentis cum Eva hoc nomen illi arboria Deo impositum scribit.

Sententia in peccatorem lata, ut victum sibi labore conquireret. Ita leg. ex B. et aliis mss. optimis, et ex ipsa historia Genes. unde haec sunt desumpta; ibi enim habetur: Et emisit eum Dominus Deus de Paradiso voluptatis, ut operaretur terram, etc. In aliis legitur, Sententia in peccatores lata, ut victum sibi labore conquirerent.

Ipsumque paradisum igni circumvallavit. Historia in [Col. 0933A] fin. cap. III Genes. ita legitur: Et collocavit ante Paradisum voluptatis Cherubim et flammeum gladium atque versatilem ad custodiendam viam ligni vitae. Quid ibi intelligatur per flammeum gladium, variae extiterunt sententiae. Tertullianus Apologetic. c. 46, per flammeum gladium intellexisse videtur Zonam torridam, ejusque flagrantissimum aestum more gladii eo accedentes ferientem, qua Zona circumdatus est paradisus. Tertullianum sequitur S. Thomas in 2, 2, quaest. 165, art. ult. Sed haec expositio ad litteram non quadrat: clamat autem S. Basil. in 3 Homil. et initio 9, super Genes., S. August. super Genes. ad litter. initio lib. VIII, et Beda ad ea verba, In principio creavit, etc. aliique gravissimi et sanctissimi viri, doctrinam Moysi in opere sex dierum creationis mundi totam historicam esse; ideo historice, proprie et ad litteram, non figurate, non mystice, non anagogice intelligendam. Et zona torrida ibi erat etiam ante hominis lapsum: at Scriptura dicit, flammeum gladium ibi a Deo positum, postquam Adam inde ejectus est. Lactantius [Col. 0933B] nihil aliud flammeum gladium fuisse censet, quam ingentem quamdam vim et copiam ignis, instar muri et propugnaculi, seu valli, ut hic ait, ante paradisi aditum positi. Secuti videntur Lactantium Petrus Comestor super illum Genesis locum, Nicolaus de Lyra, et Tostatus; quae opinio a nonnullis reprobatur tanquam mutila, quod de Cherubim mentionem non faciat, et tanquam impropria et minime litteralis. Quidam impedimenta designari intelligunt, quibus homo post peccatum ab ingressu paradisi coelestis arcetur. Sed et haec sententia a sensu litterae procul abest. S. Ambrosius super illum versiculum Ps. CXVIII: Retribue servo tuo, etc. flammeum gladium interpretatur ignem purgatorium. Ita et Rupertus in III super Genes. cap. 32 et 33, qui eadem ratione refelluntur. Et gladius flammeus ante paradisum terrestrem fuit positus: ignis autem purgatorius subtus terram ponitur a Theologis. Denique aliorum est sententia, quam probat Benedictus Pererius lib. VI [Col. 0933C] super Genes. quod haec verba Genes. historice prorsus intelligantur, ut sonant; videlicet, Cherubim, id est, Angelos ad Paradisi custodiam positos fuisse sub specie et figura hominum, tenentes manibus suis gladios acutissimos, et ob vibrationem, quasi emissis scintillis ac flammis coruscantes.

Donec summum judicium faciat in terra, et justos viros cultores suos in eumdem locum revocet, etc. Hoc loco Lactantii et Tertulliani cap. 46 Apolog., notamus errorem, quo putant animas justorum post judicium universale in paradisum terrestrem introductum iri; nam illud nec Sanctae Litterae usquam docent, ut ait Lactantius, neque Sibylla dicit, quae paradisum nominans, forte intellexit illum coelestem. Christus Dominus in regnum coelorum se justos post judicium universale vocaturum denuntiat, Matth. XXV: Venite, benedicti, etc. ut ibi sancti, et doctores omnes interpretantur.

, etc. Leguntur hi versus apud Theophil. ad Autolyc. lib. II; in codice autem Sibyllino [Col. 0933D] non hi prorsus, sed similes extant Sermon. 1, sub initium, ibi scilicet:

   . . . .
.

, etc. Extant hi versus in carminib. Sibyllin. Serm. 1, sub initium, et Serm. 8, circa medium: sed ibi aliquantulum variant. Serm. 1:

   . . . .

Sermone 8:

   . . . . ,
, etc.
In quibus carminibus illud falsum est, Adam fuisse deceptum, ut ex fructus esu boni et mali acquireret [Col. 0934A] notionem, si de notione speculativa intelligatur, ut superius est dictum hoc eod. cap.

, . Ita leg. ut in Aldinis et Plantinianis excusis, et in cod. Sibyllino, 1 Serm. non autem, ut in editione Florent. et in cod. Sibyllino, Serm. 8, , . Nam scansio non constat.

Quae in mille annos propagaretur, etc. Profecto qui mille annis vixerit, in Scriptura comperies neminem, quicquid ipse de tempore vitae Adami tradiderit inf. lib. VII, cap. 14, in fin. ubi eum refutavimus. Attamen non absurde eorum vitam in annos mille propagatam dicimus, qui quam proxime ab eo numero abfuerunt, sicut Jared, sicut Mathusala, et Noe, de quibus cap. V et IX Geneseos.

Ait enim, apud Aegyptios pro annis menses haberi, etc. Non fuit hoc perpetuum apud Aegyptios, licet Macrob. 1 Saturnal. cap. 12, affirmet, anni certum modum apud solos Aegyptios semper fuisse; nam verius est Aegyptios annum variasse, et quandoque [Col. 0934B] trium, saepius quatuor mensium annum effecisse, ut traditur scripsisse Xenophontem in libro de Aequivocis, his verbis: Annus diversus est; etenim ipsi Aegyptii utuntur anno quandoque menstruo, saepe bimestri, non raro trimestri, saepe quadrimestri, nonnunquam solari. Solin. cap. 3, Aegyptiorum annum quatuor mensium scribit fuisse; et S. August. lib. XV Civit., cap. 12, aliquando quatuor mensium, aliquando menstruum. Sed et Plutarchus in Numa, Aegyptiis menstruum annum, mox quadrimestrem fuisse tradit. Illum tamen plerumque mensis spatio metitos ad cursum lunae scribit Plin. lib. VII, cap. 48, et Censorin. de Die natal. De anni diversitate apud varias gentes, vid. Alex. Neapolitan., Dier. Genial. lib. III, cap. 24; Camert. ad cap. 3 Solin. Gyrald. de Dieb. ann, et mens.

Quod argumentum perspicue falsum est, etc. Cum Varrone tamen sentire videtur et Plin. d. cap. 48, quem S. August. refert ubi supra: sed jure Varronem [Col. 0934C] refellit Lactantius, et asserit id quod res habet, videlicet annos, quos vixisse ante diluvium homines Scriptura narrat, non menstruos, ut dicebat Varro, sed pares fuisse nostratibus, ut etiam demonstrat S. August. lib. XV Civit., cap. 14. Etenim Scriptura cap. VII Genes. in illo uno anno, quo duravit diluvium, mentionem facit primi, secundi et decimi mensis; et ne quis posset cavillari, menses illos paucioribus diebus constitisse, quam nostros, memoratur ibidem decimus septimus dies mensis secundi, et vigesimus septimus mensis septimi, et vigesimus septimus mensis secundi. Quin etiam si omnes dies, quos memorat Moyses in descriptione diluvii, per unum illum annum computet, reperiet illos ad trecentos et sexaginta. Nec mirum esse debere scribit Josephus Judaeus, aut falsum videri, quod traditur de tam longaeva priscorum hominum vita, quia Dominus illis ob inventionem scientiarum et artium, praesertim astronomiae, ampliora vivendi spatia condonavit. Alias causas multas apud expositores super [Col. 0934D] Genesim facile quisque reperiet.



CAPUT XIV.

In centum et viginti annis metam collocavit. Verba Domini, quae refert Moyses initio sexti Genes.: Eruntque dies illius centum et viginti annorum, perperam intellecta causam praebuerunt erroris, Philoni in lib. de Gigant., Josepho Judae. I Antiq., c. 5, Arnob. II, cont. Gent., Lactantio, Diodoro Tharsen., Episc., Rupert. in IV super Genes. c. 13, Tostat. super cap. VI Genes. cap. 11, putantibus a Deo post diluvium metam vitae humanae in centum et viginti annis collocatam; cum tamen verba illa exponenda sint ita, ut dicamus, eruntque dies illius, id est, hominis, non ad vivendum, sed ad poenitendum, centum et viginti annorum. Haec dixit Dominus ante annos viginti, quam fieri arca coepisset, ut scribit S. Hieronymus, quae facta legitur centum annorum spatio; vel secundum [Col. 0935A] Strab. ab eo anno dixit, quo coepit arca fieri: sed quia homines in pravitate manserunt, ante praefixum tempus, nempe centesimo anno deleti sunt. Poenitet, inquit Dominus, me fecisse hominem: id est, efficiam quod homo solet iratus et operis sui poenitens; demolitur enim quod fecerat: sic ego hominem delebo, quem feceram; non tamen permanebit spiritus meus, id est, indignatio mea in homine in aeternum, sicut adversus diabolum, quia caro est, id est fragilis: sed eum hic puniam, et aquis obruam; quin etiam antequam puniam, dabo ei tempus poenitudinis, eruntque dies illius ad poenitendum centum et viginti annorum. Ergo verba Domini non severitatis sunt, sed clementiae, atque miserationis; et ita interpretantur ea Chrys. Homil. 22 super Genes., S. Hieron. in quaest. Hebraic., S. Aug. lib. XV Civ., c. 24, Strab. et Hug. de S. Vict. in annot. in Genes., et denique Mag. hist. Scholast. in lib. Gen. cap. 31, concordatque haec expositio cum textu hebraeo, qui habet, Non judicabit spiritus meus homines istos in [Col. 0935B] aeternum, qua carnes sunt; id est, ut Rabbi Salomon interpretatur, non disceptabit, non judicio contendet spiritus meus, etc. Sane vero quamplurimos centum et viginti annos excessisse novimus, non solum ex Sacris Litteris, cap. XI, XXIII, XXV, XLVII Genes. et alibi saepe: sed etiam ex profanis auctoribus, Plinio lib. VII, cap. 48 et 49, Athenaeo libro X, cap. 11.

Eaque terra de nomine ejus Chanaan dicta est. Ergo potius ab ipsomet Chanaam filio Cham, quam a Cham, ut ait Lactantius, dictam oportuit, ut etiam ipsi Chananaei a Chanaam dicti sunt c. X Genes.

Nec ullis in ea regione nubibus subtexitur coelum. In Bonon. utrisque codicib. P. et aliquibus Vaticanis non habetur particula enim, nec ea clausula parenthesi includitur, quasi hic non prioris dicti ratio reddatur, cur ea gens sub dio degeret, sed alia causa afferatur, cur assidue sidera contemplari potuerit. Ego ita scripsi, ut est in omnibus impressis. Dubitationem habet quod hic ait Lactantius, in Aegypto [Col. 0935C] nubes non fieri; nam Plin. lib. II, cap. 50, nubes ibi fieri scribit, quamvis raras et tenues; et Demo critus, referente Plutarcho in Placitis lib. IV, cap. 1, ob id Nili incrementum fieri tradebat, quod nive in partibus ad septentriones sitis sub solstitium aestivum resoluta atque diffusa, densentur ex vaporibus nubes, quae compulsae versus meridiem et ad Aegyptum ab Etesiis ventis, in magnos ac vehementes dissolvantur imbres, quibus cum paludes, tum Nilus impleantur. Diodorus quoque lib. I, cap. 2, pluvias ibi, sed raras fieri testatur. Consentit Lactantio Mela lib. I: Aegyptus, inquit, expers imbrium, mire tamen fertilis, etc. Verum ex Philone scriptores conciliare possumus, qui lib. I de Vita Mosis, parvas ibi rarasque pluvias fieri scribit, in locis quidem maritimis, ut supra Memphim, nullas omnino; ubi et cur hyems Aegypto sit supervacanea pulcherrime disserit.

Portentificas animalium figuras. De quibus Cicero I et III de Natura deor., Philo in lib. de Decalog.



CAPUT XV.
[Col. 0935D]

Cum ergo numerus hominum coepisset increscere, etc., misit Angelos ad tutelam cultumque generis humani. In eo falsus est, quod ait, non ante ad custodiam datos angelos, quam hominum numerus coepisset increscere; nam a primis usque parentibus unaquaeque anima ab initio suae creationis angelum habet ad sui custodiam deputatum; nec eo primi ipsi parentes, nec ulli omnino homines caruerunt: Orig. in lib. Numer., Hieronym. in Matth. XVIII: Angeli eorum, etc. S. Bernard. Serm. de Angel. et in Psal. VIII: Quid est homo, quod memor es ejus, etc. Magist. et omnes Theolog. in II, dist. 11, S. Thom. p. 1, quaest. 113, art. 4.

Quibus quia liberum arbitrium erat datum. Peccatum reliquorum malorum angelorum contigisse scribit, cum jam hominum multitudo coepisset increscere, hoc est post Luciferi peccatum longo temporis [Col. 0936A] intervallo; illudque peccatum fuisse luxuriae atque libidinis, quia se mulieribus miscuerint. Dicimus nos, parvulam moram intercessisse inter Luciferi supremi Angeli creationem, et ejus lapsum. S. Augustinus super Gen. lib. XII, cap. 23: Factus, inquit, continuo se a luce veritatis avertit, superbia tumidus, etc. Isidor. lib. I de Summ. bon. cap. 10: Mox ut factus est, in superbiam erupit, et de coelo praecipitatus est. Illud certissimum est, jam culpae et damnationis reum factum, ubi ad tentandam primam mulierem accessit, ut contra opinionem Germani diserte disserebat Serenus Abbas apud Cassian. collat. VIII, c. 10. Dicimus secundo malos angelos vel simul, et unico temporis instanti cum Lucifero peccavisse, ut scribit Alens. 2 part., quaest. 110, memb. 5. S. Thomas p. p. quaest. 63, art. 8, vel mora aliqua fortasse interjecta, ut S. Bonaven. in II, distinct. 5, art. 2, quaest. 2, Scot. ead. distinct. quaest. 2, sed ea quidem imperceptibili et pene nulla, ut ex eisdem colligitur. Peccatum quoque malorum angelorum [Col. 0936B] idem fuisse quod Luciferi, nempe superbiae peccatum, de quo dixi ad cap. 9, quod illis Lucifer persuasit, ex eisdem sanctis Patribus et doctoribus constat, locis citatis. Statim autem atque peccaverunt, damnati sunt, et cum Lucifero e coelo deturbati; Apocal. XII, S. Isidor. ubi supra, Damascen. de Fid. Orthod. lib. II, cap. 4. Diabolum quidem, id est, Luciferum illico in infernum detrusum quidam doctores arbitrantur; alii vero in hunc aerem caliginosum: sed cum in tentatione a Christo victus fuisset, in infernum dejectum. Ita Mag. in II, distinct. 6, qui tamen, an nunc is sit in inferno dubitat. Lactantius inf. lib. III, c. 29, eum in hoc mundo manere permissum censet, ut homines malitia sua exerceat ad virtutem. De caeteris daemonibus, alios quidem in hunc aerem caliginosum dejectos, alios autem, qui gravius peccaverunt, in infernum detrusos scribit S. Thom. d. distinct. 6, art. 4, et p. p. quaest. 64, art. 4. At S. Bonavent. d. distinct. art. 2, quaest. 1, affirmat locum caeterorum daemonum [Col. 0936C] usque ad diem judicii non esse infernum, sed aerem caliginosum: utrum autem aliqui detrusi sint in infernum, se nescire fatetur; ait tamen aliquos illuc descendere ad torquendas animas. Sed ubicumque sint, sua semper secum deferunt tormenta flammarum, ut ait Glos. ordinar. super illud Jacob. III: inflammata a gehenna, etc. quam refert et probat S. Thom. d. distinct. 6, art. 4. Illud quoque ex Sacris Litteris constat, angelos malos continuo post peccatum et damnationis sententiam, obstinatos mansisse in malo, in suaque damnatione et obstinatione ac poena aeternum mansuros; Alens. II p. quaest. 118, memb. 1, art. 1 et 4, S. Thom. p. p. quaest. 64, art. 2. DD. cum Magistro in 2 sentent., distinct. 7, ubi praesertim S. Bonavent. art. 1, Scot. quaest. unic. Durand. quaest. 2, Gabriel. quaest. 1, quod quidem de fide est, et difinitum in cap. Firmiter, de Summ. Trinit. et fid. Catholic. Ex quibus multi Lactantii errores notari et caveri possunt; et primus [Col. 0936D] quidem, quo hic scribit, Deum Angelis tunc praecepisse, ne contagione terrae maculati, substantiae coelestis amitterent dignitatem; jamdudum enim peccato polluti fuerant, et maculati, et in ea quidem macula et obstinatione confirmati, ut diximus.

Ad vitia pellexit. Fabulae. Jam dictum est, multo antea, scilicet ante primorum parentum lapsum, a Lucifero ad peccatum illectos, quo statim damnati fuerunt.

Et mulierum congressibus inquinavit. Quodnam fuerit malorum angelorum peccatum, et quo tempore perpetratum, enarratum est supra. Caeterum quod angeli tempore Noe mulieres inierint, non solum Lactantius, sed etiam alii quamplurimi Patres senserunt, ex illo non recte intellecto Genes. cap. VI: Ingressi sunt filii Dei ad filias hominum, illaeque genuerunt, etc. Josephus Judae., I lib. Antiq., cap. 5, Tertullian. in lib. de Veland. Virginib., Justin. martyr [Col. 0937A] utraque Apolog. Clemens Alex. lib. III et V Stromat. Cyprian. de Discip. et habit. virg. Method. Sermon. de Resurrect. Euseb. lib. V Praeparat. Ita vero sentiendi causam dedit septuaginta Interpretum editio Graeca vetus, quam isti secuti sunt post Philonem, quae legendum praebebat, , et Latina Italica (referente id Ambrosio, Augustino et Procopio), angeli Dei pro eo quod postea secundum textum Hebraeum lectum est in Graeco, , et in Latina editione, filii Dei, quam utramque agnoverunt suo tempore Augustinus et Procopius. Idcirco pro angelis, seu pro filiis Dei, intelligendi sunt filii Seth, qui religiosi et Dei cultores erant; et pro filiabus hominum, intelligendae sunt filiae de stirpe Chaim: et ita explicat locum illum gloss. interlinear. Theodoret. quaest. 47 in Genes. Cyril. lib. IX cont. Julian. et in lib. II Allegor. in Pintatheric. Serm. 1. August. lib. XV Civit., cap 23. Hieron. in tradition. Hebraic. super Genes. lib. IV, cap. 12. Suidas in verbo , et in verbo, Seth, Beda, Aymo, [Col. 0937B] Rabanus in Genes. Rupertus item in Genes. lib. IV, cap. 12. Mag. historia Scholast. Genes. cap. 31. S. Thom. I part., quaest. 51, artic. 3, in resp. ad. 6. Quin etiam Philastrius lib. de Haeresib. cap. 108, positionem, qua dicitur, angelos cum mulieribus ante diluvium sese miscuisse, recenset inter haereses. Reprobant item eam S. Joannes Chrysost., homil. 22, in Genes.; et discipulus ejus Cassian., lib. XII Collat. cap. 8. Denique S. Ambros. epist. 84, ad Demetriad. ait causam damnationis Luciferi et aliorum malorum angelorum non libidinem, sed superbiam extitisse, illumque una cum ipsis suis sectatoribus ante hominis lapsum e coelo per superbiam excidisse.

Tum in coelum ob peccata, quibus se immerserant, non recepti, ceciderunt in terram. Hae fabulae ex superioribus manant. De loco autem malorum angelorum post lapsum, sententias retuli paulo supra.

Qui autem sunt ex his procreati, etc. Fabulae.

Ita duo genera daemonum facta sunt; unum coeleste, alterum terrenum, etc. Modo haec a superioribus praescindantur, [Col. 0937C] verum sensum nancisci possunt, ut dicamus, coeleste quidem genus daemonum esse, quod in aere caliginoso versetur, nam coelum pro aere non solum in profanis, sed etiam in sacris Litteris frequenter accipitur; terrenum autem genus esse, quod in ima telluris viscera et in infernum dejectum, ex S. Thomae sententia diximus. Sed aereum illud genus per universa elementa vagatur, ita ut ventis validis, et foedis tempestatibus agat aerem, indeque non modo grandines ac fulmina jaculetur, sed etiam, ut est in prodigiis, lanam, lapides, ceram, ferrum, carnem nonnumquam depluat: marinos autem fluctus mergendis navigantibus intentum concitat, et circa puteos, lacus, fontes, flumina ad perniciem hominum versatur, ut scribit Tertullian. in lib. de Baptism. Terram autem vel insolitis quassat motibus, vel aliter damno afficit atque perturbat. Unde sex daemonum genera universum esse tradebat Orpheus in Poemat. ad Musae., et Marcus ille apud Psell. in lib. de Daemonib. [Col. 0937D] et Porphyr. in lib. resp. ex orac. Apollin. Eos scriptores videat qui volet.

. Sicut Pharisaei , Matth. XII.

. Ita dictionem hanc restitui, quae corrupte legitur in omnibus, in aliquo enim differre debet etymologatum ab etymo: volunt autem , quae dictio per scribitur, dici quasi , , quod est intelligere, scire, Plato in Cratyl.; Martian. Capell. lib. II; Macrob. I Saturn. cap. 23.

Sciunt illi quidem futura multa, sed non omnia. Quaenam futura? Respondet Origen. lib. IV Princ. cap. 2; S. August. in lib. de Divination. Daemon., et lib. II super Genes. cap. 17, et lib. IX Civit. cap. 22; Gregorius Magn. lib. XXVIII Moral., cap. 6; Isidor. de Summ. bono; Damasc. lib. II de Fid. Orthod.; Magist. in 2 Senten., distinct. 7; et ibi S. Bonaventura artic. 3, quaest. 3; Durand. quaest. 3; item S. Thom. I. part. [Col. 0938A] quaest. 57, artic. 3, et 2-2, quaest. 95 et quaest. 192, et cont. Gent. lib. III, cap. 154.

Responsa in ambiguos exitus temperare. Vid. Cicer. II de Divin.; Tertullian. Apologetic. c. 22; Lactantium rursus inf. lib. IV, cap. 13; Euseb. de Praepar. Evang. lib. IV, cap. 1, et lib. V, cap. 10, ubi late de falsitate oraculorum; S. August. de Civit. lib. III, cap. 17. et lib. XIX, cap. 23.

Et solatium perditionis suae perdendis hominibus operantur. Opportune quaerunt theologi, numquid daemones aliquod solatium et gaudium acquirant ex hominum peccatis et damnatione; nam id ait quoque Minucius in Octavio, et S. Leo serm. 2 de nativ. Dom., sub initium. Respondet Alens. in II parte, quaest. 100, memb. 5, art. 1, solatium esse illis quoddam, non verum, sed apparens, atque omni amaritudine respersum, quia gaudium illud non est ex apprehensione simpliciter convenientis, sed illius quod sibi conveniens videtur. Scribit etiam S. Augustinus lib. de Genes. contr. Manich. c. 17, daemones habere potestatem in [Col. 0938B] eos, qui Dei praecepta contemnunt, et de tam infelici potestate laetari. Iis vero laetitia illa in poenam cedit: ideo et a S. Thoma in libris Sentent. quem refert et explicat Dominicus Bannes super I part., quaest. 64, artic. 3, dub. 2, vocatur illud gaudium fallax, et quasi phantasticum, eo quia illud continuo sequitur novus cruciatus, et dolor. Alii theologi negant simpliciter et absolute aliquod gaudium aut solatium in daemonibus reperiri posse, quoniam summus dolor non admittit secum aliquod gaudium, etiam de aliquo objecto distincto, ut Aristoteles docet septimo Ethic. et experientia demonstrat; et hoc probant ea ratione, quia si daemones aliquod solatium et gaudium habere possent, non essent positi in statu summae et extremae miseriae, quod non est asserendum. Et ad S. Augustin. et Thom. respondent, non ibi accipi gaudium, sive solatium formaliter, sed causaliter, videlicet, daemones gaudere de victoria, quam assequuntur adversus homines, quia victoria illa implet eorum desiderium, quo ex invidiae zelo conantur homines deturbare [Col. 0938C] ab adeptione regni coelestis; et illius desiderii complementum appellatur gaudium et laetitia, non formaliter, et revera, sed causaliter duntaxat, quia ex sui natura aptum esset delectationem et gaudium efficere, et reipsa efficeret in daemonibus, nisi eorum voluntas a summo et extremo, quo conficiuntur, dolore praeventa esset. Et hanc declarationem eliciunt ex eod. S. Thom., in commentariis ad Magistrum, ubi inquit, in eodem sensu dici daemonas laetari de malis nostris, quo dici solet, angelos beatos dolere de malis nostris: at vero certum est, beatos angelos non dolere formaliter, quia status eorum id non patitur; ergo neque daemones laetantur, aut solatium ullum acquirunt formaliter, sed tantum causaliter, ut dictum est.

His quotidie merum profundunt. merum abest a B. T. P. Ego quorumcumque impressorum lectionem retinui; nam illud, profundunt, absolute positum novum est, et scimus ethnicos geniis merum profundere [Col. 0938D] solitos, et curare genium mero dixit Horat. lib. III Carm. Ode 17. Ad oram Plantinianorum positum est his quotidie procumbunt.

Sunt spiritus tenues, etc. Si proprie locutum auctorem velis, prope abest, ut nobis intelligendum praebeat, se daemonibus aurae cujusdam tenuis substantiam tribuere, et ita cum eis sentire, qui angelis tenuissimum corpus attribuunt. Quam quidem opinionem e Platonis fontibus fluxam docentis, Deum solum, et ab eo productam mentem omni penitus corpore carere, recepit Philo in libro de Opif. Mund. Tertullianus in Carn. Christ. Origenes in II Principior. c. 2 et 8; Method., Athan., Basil. et Joan. Thessalon. episcopus, relati in 2 Nicaen. synod., action. 4; S. August. VIII Civit., cap. 9, et lib. II, cap. 23 in Enchir. cap. 45 et 59 in lib. de Nat. daemon.; et refertur in cap. Sciendum, 26, quaest. 3, in 7, de Genes. ad litter. c. XVII, et alibi saepe, Cassian. l. VII, collat. 7, [Col. 0939A] cap. 13, Damasc. II, Theol. c. 3 et l. III adversus Iconoclast., atque hoc fortasse loco etiam, ut dixi, Lactantius. Nam tenue idem Latinis, quod Graecis , quod quidem nihil aliud est, quam exile, extensum, solidum tamen, et quod intra terminos capitur; id autem nonnisi de corporibus proprie dici potest. Huic opponitur spissum; sunt enim relativa: sed nihil eorum, quae carent quantitate, vel tenue, vel spissum est; sunt enim affectus peculiares situi partium. Verumtamen haec sententia de corporibus angelorum jam omnium doctorum suffragiis est explosa, docentium angelos omnes omni penitus corpore carere. Ita docet Dionys. Areop. de Div. nom. cap. 21, Nazianz. in fin. de Theol. et in Orat. de Nativ. Salv.; Chrysost. Homil. 22, in Genes.; Gregor. Magn. IV Moral., cap. 9; Hug. de S. Vict. I de Sacram. p. 5, quaest. 7 et 8; Alens. in II p., quaest. 20, memb. 3, ad 3; Albert. Magn., S. Thom., Bonav., Major. in II Sent., distin. 8; rursus S. Thom. pr. pr. quaest. 51, art. 1 et 2, cont. Gent. cap. 88 et seqq. [Col. 0939B] Joannes Duns in II, distinct. 2, quaest. 6, et distinct. 8, quaest. 1; Thom. de Argentin. in II, distinct. 3, quaest. 1; Marsil. quaest. 2. Extat denique concilium Lateranen. sub Innocentio III, relatum in cap. Firmiter, de Summ. Trinit. et fid. cathol. quod expresse Angelicam creaturam spiritalem, mundanam vero corpoream vocat. Quamobrem hoc etiam secundum naturalem rationem probabilius esse, oppositum vero si non errorem in fide manifestum, at certe temeritatem continere hoc quidem tempore doctores omnes affirmant.

Operati. Si legas operti, ut in multis editionibus habetur, illud, occulte, supervacaneum videtur. Ego vero secutus sum lectionem B. et T. positam ad oram Plantin.

Valetudinem vitiant. Cavendum tamen ab haeresi Gnosticorum, qui morbos affirmabant esse daemonia, eosque non praesidiis naturalibus, sed incantationibus curandos. Contra scripsit Plotin. lib. IX, 2, Ennead., cap. 14. Cavendum rursus ab errore Medicor. Petri Apon. et Pomponarii, qui affectus omnes obsessorum [Col. 0939C] a daemonibus humori melancolico attribuunt, nec adjurationibus, sed naturalibus auxiliis curandos esse contendunt. Vid. Tertull. cap. 22 Apologet. Minuc. in Octav., Psell. de Daemon., Fernel. lib. II de Abdit. rer. caus. Levin., Lemn. de Occult. nat., lib. II, cap. 1.



CAPUT XVI.

Cujus nomine adjurati, de corporibus excedunt. Observa antiquissimum Exorcismorum usum in Dei Ecclesia, et potestatem fidelium in daemonas. Ita lib. IV, cap. 27. Adde Ignatium ad Antioch. epistola 12, Justin. de Verit. Christ. Deleg. et in Orat. ad Gent.; Tertullian. de Corona milit., cap. 11, de Idololat., cap. 11, in fin. et ad Scap., cap. 1, et in Apologet., cap. 23; Cyprian. ad Demetrian. et ad Donat. epistola 2, et de Vanit. Idolor.; Minuc. in Octav., Epiph. Haeres. 30, Prudent. in Apotheos. contra Judae. Sed et in Synagoga Exorcistas fuisse colligitur ex Actis [Col. 0939D] Apost., cap. XIX, et testatur Josephus, qui mira quaedam refert, Judae. Antiquit. lib. VIII, cap. 2, et Epiphan. Haeres. 30.

Et quod plerumque coram cultoribus faciunt. Hunc locum, qui mihi valde corruptus videtur, ita ex Cypriano et Minucio, a quibus haec fere omnia desumpsit Firmianus, restituendum arbitror: Quod etiam plerumque coram cultoribus suis faciunt; non utique in opprobrium religionis et honoris sui: sed quia nec Deo per quem adjurantur, nec justis, quorum voce torquentur, mentiri possunt. Cyprian. de Idol. Vanit.: Videas illos unde veniant et quando discedant, ipsis etiam, qui se colunt, audientibus confiteri. Minuc.: Quod sunt, eloquuntur; nec utique in turpitudinem sui, nonnullis praesertim vestrum assistentibus, mentiuntur.

(inquit) , etc. Haec ad verbum non reperio, sed similia, cap. 10, Asclep. Justo, inquit, homini in Dei religione et in summa pietate praesidium [Col. 0940A] est; Deus enim tales ab omnibus tutatur malis, etc.



CAPUT XVII.

Astrologia. Judiciaria videlicet, quae per siderum aspectus vaticinari futura contendit. Vid. Tertull. Apolog. c. 35 et lib. de Idololat. Damnat has omnes artes, de quibus hic sermo, etiam Cicero I de Nat. deor.; easque demolitur egregio volumine Joan. Francisc. Picus, cui tit. De rerum Praenotione.

, etc. Inter carmina Sibyllina non extant.

Induerunt. Retinui lectionem Vaticanorum et omnium impressorum; nec placuit lectio B. induxerunt. In ea locutione secutus est Lactantius optimos auctores. Cicero II de Finibus: Ex ejus spoliis sibi, et torquem, et cognomen induit. Livius, mihi cura mea et fides nomen induit patroni plebis. Personae quoque indui proprie dicuntur.

Sic enim mundum regi a Deo dicimus, ut a rectore provinciam. Bellissima comparatio. Aristoteles in libell. [Col. 0940B] de mund. illum se habere in mundo dicit, tamquam imperatorem in exercitu.

Non quo ullum honorem desiderent, etc. Quin imo honorem affectant, ut supra l. I, c. 7, et hoc libro c. 15. S. August. l. IX de Civ., c. 20, et idem omnes theologi affirmant. Nam, ut ait S. Thom. pr. pr. quaest. 64, art. 2, ad. 3, spiritus mali in eodem peccato permanent, quo primo peccaverunt, quantum ad appetitum, licet non quantum ad hoc, quod obtinere se posse putent: at peccatum illud fuit peccatum superbiae; unde et Christum Dominum tentans diabolus ausus est dicere: Haec omnia tibi dabo, si cadens adoraveris me. Matth. IV.

Inde est, quod ab augure lapis novacula incisus est, etc. Hic finis est disputationis, quam exorsus fuit cap. 9 de diabolo, ejusque consortibus angelis; videlicet de creatione illorum, de peccato, damnatione, ejectione, primorum parentum deceptione, denique de illorum natura, odioque adversus homines, ut rationem ostenderet admirandorum quorumdam operum, et praestigiorum ab iis effectorum aliquando [Col. 0940C] et cap. 8 hujus libri recensitorum, quorum hoc loco epilogum facit.

Et victorias. Exemplum afferri potest de Sylvani voce ex Arsia sylva missa, ut apud Livium initio secundi primae Decad. Valer. l. I, c. 8, Plut. in Poplicola.

Quod formosum puerum in templo Jovis ad exuvias tenendas collocarat. Apud Valer. Max. a quo desumpsit Lactantius, haec ita scribitur historia lib. I, cap. 2: Creditum est, Varronem consulem apud Cannas cum Carthaginiensibus tam infeliciter dimicasse ob iram Junonis, quod cum ludos Circenses Aedilis faceret, in Jovis optimi maximi templo eximia facie puerum Histrionem ad excubias tenendas posuisset. Insigniter locus iste corruptus legitur in codicibus tam Valerianis, quam Lactantianis, nec a Pighio, qui Valerium emendatum edidit, nec ab alio quoquam animadversus. In pompa Ludorum Circensium exuvias quoque deorum e templis ad Circum ductas in tensis, notum est ex Sisinnio Capitone apud Festum in [Col. 0940D] Tensa, his verbis: Sisinnius Capito (nam ita ibi legendum, non Sinnius, ex Lactantio, inf. lib. VI, c. 20) tensam ait vocari vehiculum, quo exuviae deorum ludicris circensibus in Circum ad pulvinar vehuntur; fuit et ex ebore, ut apud Titinium in Barbato, et ex argento. Tertul. in lib. de Spectacul., cap. 27: Sed Circensium, inquit, paulo pompatior suggestus, quibus proprie hoc nomen pompa, praecedit, quorum sit in semetipsa probans de simulacrorum serie, de imaginum agmine, de curribus, de tensis, de armamaxis, de sedibus, de coronis, de exuviis, etc. Asconius Paedian.: Tensae autem sunt sacra vehicula, pompa ordinum, et hostiarum, et officiorum, sic dictae, quod ante eas lora (al. lintea) tenduntur, quae gaudent manu tenere, et tangere qui eas deducant. Alii , hoc est, a re divina sic dictas malunt; et tunc thensa, per th, scribitur. Hisce tensis, atque deorum exuviis, dum gestarentur in pompa, praefectos pueros custodes [Col. 0941A] intelligo ex Cicerone in Oration. de Arusp. respons. ubi inquit: An si Ludius constitit, aut tibicen repente conticuit, aut puer ille patrimus et matrimus si terram non tenuit aut si tensam, aut lorum omisit, aut si Aedilis verbo, aut si nutu aberravit, ludi sunt non rite facti? Quem locum pene ad verbum retulit Arnobius ad fin. IV. Primum igitur in Valerio ita locus ille distinguendus est, atque scribendus, ut virgula ducatur post faceret; deinde quod sequitur, continenter totum absque ullo puncto legatur ita: Quod cum ludos Circenses Aedilis faceret, in Jovis optimi maximi templo eximia facie puerum Histrionem, etc. Et sic illa, in Jovis optimi maximi templo, tribuantur posteriori commati, ut detur intelligi, Aedilem posuisse eximia facie puerum in templo Jovis, ut est apud Lactantium; non autem ducatur virgula, seu semicirculus post templo, ut mendose in omnibus Valerii codicibus, quia sic illa, in Jovis optimi maximi templo, cum priori commate junguntur, et significatur Aedilem ludos Circenses fecisse in templo Jovis, [Col. 0941B] quod liquido falsum est. Non enim in templis ii ludi fiebant: sed vel in Circo, ut ex etymo eorum ludorum, ex Sisinnio Capitone ubi supra, Dionys. in fin. VII Antiquit. Cassiodoro epistola ad Faustunt, Volaterrano Commentarior., lib. XXIX, cap. de Celebrit. Ludorum; vel in foro, ut tradit Volaterranus ibidem: nec eum fuisse Valerii sensum, ex Lactantio intelligitur. Deinde pro excubias, utrobique legendum exuvias, ex locis supra citatis; et ita hic in Lactantio legunt omnes optimi mss. B. T. P. 12 Vatic. et editiones multae, Veneta, Tridin. et Florent. Juntar., licet octo codices Valerii in Vaticano, et omnes quotquot impressos vidimus, item Aldina editio Lactantii prorsus habeant, excubias, unde procul dubio ex Lactantio Valerius est corrigendus. Ecquis enim unquam Latinorum dixit, tenere excubias, pro agere, vel habere excubias? Conjicio mendum irrepsisse, quia vetusti codices, pro exuvias, haberent exubias, vel exsubias; solebant enim antiquitus, pro littera v, plerumque litteram b substituere: sic connibere, et coacerbare, [Col. 0941C] et his similia efferebant, pro connivere, coacervare, ut monui lib. III, cap. 4, et lib. V, cap. 1. Addebant quoque s post x: nam exspecto, exsul, exsequor enuntiabant; ut vero simillimum videatur, quia ejus dictionis, ita ut dixi scriptae, significationem haud fuerint assecuti c litteram, vel addidisse, vel substituisse scribas seu typographos, et ita ut corrupte legitur, scripsisse, vel excudisse.

Fatis Junonis iniquae. Respexit ad illa Virgil. VIII Aeneidos:

   Ut duros mille labores
Rege sub Euristheo fatis Junonis iniquae
Pertulerit, etc.

Cum Annibal duos exercitus populi Romani, et astu, et virtute confecit. Historia est apud Livium lib. II, 3 Decad. Plutarch. in Annibale.



CAPUT XVIII.

Ut mala cum bonis pugnent, etc. Idem habet lib. V, [Col. 0941D] c. 7, lib. VI, c. 15 et 22, et lib. VII, cap. 4, in fin.; et S. Thom. in III cont. Gent., cap. 71, in V, ratione, ubi egregie toto illo capite edisserit, cur Deus mala [Col. 0942A] fieri permittat, neque divina providentia omnino auferat malum a rebus; ea quoque de re insignem librum composuit Seneca, cui titulus de Divina Providentia. Vide praeterea Dionys. Areop. cap. 3 de Div. nom., Basil. in Homil. quod Deus non est auctor mali, Augustin. in Enchirid. cap. 11 et 96.

Quae persuasio veritatem atque religionem funditus tollit. Affectus aliquos, et praesertim iram, in Deo vere et proprie reperiri putavit Lactantius; idemque aliis suadere conatus est, non solum hoc loco, sed integro libro, cui titulum fecit de Ira Dei, ubi praesertim cap. 16 et 17, id asserit expressis verbis. Cujus positionis atque opinionis falsitatem discere potuit saltem a sui ipsius praeceptore Arnobio saepe illam Gentibus exprobrante lib. I, in princ., et lib. VII, pluribus locis. Tertullianum quoque eodem errore implicitum novimus ex lib. de Testimon. Anim. cap. 2, lib. de Anim. cap. 26, et aliis locis, contra quem Catholica veritas statuitur a S. Thoma in pr. contra Gent. cap. 89, videlicet, iram nec ratione generis, et sicut passio [Col. 0942B] est, nec ratione propriae speciei Deo convenire. Si quando vero in sacris Litteris ira Deo tribuitur, metaphorice accipitur; cum enim punitionem atque vindictam in malos exerceat Deus, quod in hominibus irae effectus esse solet, ideo Deum irasci dicimus. Sed cum ipse omnino simplex sit atque immutabilis, de eo quidem ira, misericordia, poenitentia et caetera ejusmodi proprie, et secundum passionis affectum dici non possunt, sed duntaxat secundum similitudinem effectus, ut idem S. Thomas docet p. p. quaest. 21, art. 3.



CAPUT XIX.

Quod veritatem fuco et imitatione mentitur. Sed nec Bonon. lectio displicet, quod veritatem facie, etc., frequenter enim facies pro similitudine accipitur. Virgil. IV Georg.:

Curvata in montis faciem circumstetit unda.
Sallust. II Hist.: Sardinia in Africo mari facie vestigii [Col. 0942C] humani.

Sed minus religionis, etc. Ita lego cum Petro Fabrio II Semestr. cap. 16, sicut inveni in lib. Florentinianae editionis, et aliquot aliis. Nam quia dixerat, religioni ethnicorum simulationem esse, atque ideo falsitatem, propterea dicit, non illi veritatem inesse, sed mimum, id est, imitationem duntaxat quamdam religionis, et veritatis; mimi enim prorsus est imitari ac simulare. Senec. Epistolar. lib. V, epist. 26, Modo dicebam: Itaque componor ad illum diem, quo remotis strophis ac fucis de me pronuntiaturus sum, utrum loquar fortia, an sentiam, numquid simulatio fuerit, et mimus, quicquid contra fortunam jactavi verborum contumacium. Al. Sed minus religionis.

Cujus origo de coelo est. Sic sup. c. 2, in fin.: Terrena, qui oriuntur e coelo. Quod videlicet a Deo, qui singulari quodam modo in coelo dicitur esse, producantur humanae animae, ideo eas e coelo originem trahere dicit; hoc enim sensu recte dicimus, humanas animas e coelo originem ducere, sive coelestes aut divinas [Col. 0942D] esse, non quia in coelo productae fuerint ante corpora: nam nec ab ipso Lactantio id recipi, dictum est supra, ad cap. 11 hujus libri.



LIBER TERTIUS.
[Col. 0941]


CAPUT III.
[Col. 0941D]

Nam causas naturalium rerum disquirere, etc. Ita Socrates apud Xenophontem, lib. I de Memorab. Socr. in principio; et idem argumentum tractat Cicero IV Academic. quaest.

Sol utrumne tantus, quantus videtur, etc. Aristot. I Meteor. Summa I, cap. 3, ad fin., ait, valde puerile esse, putare unumquodque eorum, quae feruntur in coelo, parvum esse, quia tale videtur hinc prospicientibus; [Col. 0942D] et cap. 2 de Insomniis scribit, in hoc decipi sensum, quod Sol pedalis videtur. Lege Platon. in Epinomid., Lucret. V, Cicer. II Academic., Cleom. lib. II, Plin. II cap. 11, Plutarch. lib. II Placitor. cap. 21 et seqq., Laertium in Anaximand., et Epicuri epistolam ad Pythoclem apud Laertium in Epicur., Macrob. in Somn. Scip. lib. I c. 20, Basil. Orat. 6, in Hexaemer. Et in universum de omnibus hisce quaestionibus hic a Lactantio memoratis vid. Joann. Franc. Pic. de Vanit. Doct. Gent. lib. I, cap. 12.

[Col. 0943A] Luna globosa. etc. Plutarch. II Placit. cap. 27.

Et Stellae utrumne adhaereant coelo. Anaximandri sententia, referente Plutarch. II Placit. cap. 16, et Aristot. II Coeli, hodie ad omnib. philosophis ac mathematicis recepta.

An per aerem libero cursu ferantur. Agitata quaestio non solum a Stoicis, ut apud Ciceronem de Nat. deor. lib. II et aliis philosophis, sed etiam a Patribus: an stellae ipsis sint affixae orbibus adeo, ut eorum tantum circumlatione convertantur, an vero coelo immoto, seu, ut dixit Chrysostom., aere constrato, eoque permeabili, atque cedente, divino decreto, sive anima ipsa duce ferantur, et circumagantur. Procop. Comment. in Genes. cap. I: Quidam pronuntiant, luminaria longinquo a coelo intervallo in aere vagari multum a coelo remota, etc. Elias Cretens. ad Orat. 7 Nazianzeni: Ideoque, inquit, ne astra quidem universa coelo infixa esse, sed aeri incumbere tradunt, qui ea perinde sustineat, ut volucres, etc. Quid autem hic per aerem intelligatur, ostendit Junilius in [Col. 0943B] Hexaemeron. Sed intelligendum est, inquit, quod ideo dictum sit volare aves secundum firmamentum coeli, quia hoc nomine et aether indicetur, hoc est superius illud aeris spatium, quod a turbulento hoc, et caliginoso loco, in quo aves volant, usque ad astra pertingit, quod esse tranquillum prorsus, ac luce plenum non immerito creditur. Nam errantia sidera septem, quae in hoc aetheris spatio vaga ferri perhibentur, Scriptura in firmamento coeli esse posita dixit, etc. Et Anselmus Cantuarien. lib. I de Imagin. Mund., cap. 3: Ignis, inquit, aether quasi purus aer dicitur, et splendore perpetuo laetatur. De hoc angeli corpora sumunt, cum ad homines missi veniunt. In hoc septem stellae singulis circulis contra mundum feruntur, et ob vagum cursum planetae, id est, erraticae dicuntur, etc. Stellas propriis motibus cieri, non coelo affixas putavit quoque Philo Judae. in lib. de Gigant.; Justin. Martyr lib. cont. Aristot. et quaest. Orthod. 59 et 93; Origen. V cont. Celsum, et I Princip. cap. 7; Lactantius inf. cap. 24; Euseb. Emissen. [Col. 0943C] ad cap. I Genes. relatus in Caten. Lipom. Diodor. Tharsen. ut in ead. Caten., et Chrysostom. Homil. 6, in Genes.

Utrum quietum sit an mobile, etc. Haec est magis recepta lectio. Sed B. cod. habet, utrum quietum sit et immobile, cum quo Isidorus totum hunc locum ad verbum referens concordat lib. II Origen. c. 24, Seneca VII Natur. quaest. c. 2: Illo quoque, inquit, pertinebit hoc excusisse, ut sciamus, utrum mundus terra stante circumeat, an mundo stante terra vertatur, etc. Coelum quiescere, terram solam moveri credidit Nicetas Syracusius, referente Theophrasto apud Ciceron. IV Academic., et Cleanthes Samius, tradente Plut. in lib. de Fac. in Orb. Lun. Plato quoque, secundum nonnullos, licet id paulo obscurius enuntiarit. Sed et recentioribus quibusdam idem comprobatum video, Nicolao de Cusa Cardinali lib. II de Doct. Ignor. cap. 12, Coelio Calcagnino, Copernico. Vid. notat. ad cap. 24, hoc ipso lib.

Quanta sit terrae crassitudo. Plato ad finem Phaedon. [Col. 0943D] Cleomedes lib. I, Macrob. I in Somn. Scip. c. 20.

Quibus fundamentis librata. Plat. ubi supra, Ptolem. III Almagest. c. 7, Cicero in Academic.

Licet connivere videatur. Haec lectio reperitur in plerisque; quidam codices habent conticere; in B. scriptum est connibere, ea videlicet prolatione, quia olim b, pro v, efferebant in quibusdam dictionibus: sic connibentia, pro conniventia, saepe reperitur in Codic. Theodosian. et apud Joann. Cassian. in codicibus Vatican. lib. VI, cap. 9, et lib. VIII, cap. 8. Glossarium etiam habet, connibentia . Id monuit Petrus Ciacconius in Annotation. ad eumdem Cassian.



CAPUT IV.

Sparti illi poetarum. Haud crediderim, ut Janus Guilielmius in quaestionibus ad Plaut. Menaechm. c. 4, Lactantium scripsisse Spartiatae, ut fere in omnibus [Col. 0944A] impressis habetur; id plane imperiti hominis fuisset: sed Graece , id est sati, vel seminati, ut Graecum id nomen vertit etiam Plin. lib. XIX, cap. 1, in fin., sive potius scripsisse Lactantium latinis litteris Spartae, in oe diphtongum versis, tanquam unum ex iis nominibus, quae a latinis latine, graeca tamen inflexione, solebant efferri; ut acta, , littus. Virg. V:

At procul in sola secretae Troades acta
Amissum Anchisen flebant, etc.
Cic. 7 Verrin.: Uxorem ejus parum poterat animo soluto ac libero tot in acta dies secum habere. Item probata, , oves: Plin. lib. VII, c. 2: Quarum laudatione intereant probata, arescant arbores, etc. Ejus dictionis significationem scribae non percipientes, illico mendum suspicati, obviam alteram huic similem arripuere, et pro Spartae, substituentes Spartiatae, mendum illi huic loco, et quidem insigne invexerunt: quod in omnes fere codices tam mss. [Col. 0944B] quam impressos irrepsit; nam editio ab Jano Parrhasio castigata, et Florentina Juntarum veram lectionem exhibent. Nota fabula Euripidis, Ovidii, aliorum, cujus et auctor rursus meminit lib. VI, cap. 16, de Dentibus draconis satis a Cadmo, e quibus armati homines exorti graece, id est, sati sunt appellati. Censorin. de Die natal. cap. 3: Nunc vero, inquit, eo licentiae poeticae processit libido, ut vix auditu ferenda confingat; post hominum memoriam progeneratis jam gentibus, et urbibus conditis, homines e terra diversis modis editos, ut in Attica fertur regione Erichtonius ex Vulcani semine homo exortus, et in Colchide, vel Beotia, consitis anguis dentibus armati Spartae (ita enim, vel etiam ibi legendum, non, ut corrupte in impressis, armati partus, rectissime monuit idem Guilielm. lib. III Verisimilium cap. 5) e quibus mutuo inter se necatis pauci superasse traduntur, qui in conditu Thebarum Cadmo fuerunt adjumento, etc. Apollodorus sub initium tertii Biblioth. ubi [Col. 0944C] de Cadmo: Quare, inquit, indignatus Cadmus Draconem interemit, ac Minervae consilio ejus dentes serit, quibus satis, armati e terra viri exorti sunt, quibus Spartis nomen inditum fuit. Hi postea mutuis sese vulneribus, alteri quidem vel inviti pugnam congressi, alteri vero, quod alter alterum nequaquam cognosceret, occiderunt, etc. De iis Gell. lib. XVII, cap. 3. M. Varronem meminisse refert eum Homeri versum, qui sub initium II Iliad. legitur, enarrantem, , etc. Meminit et Euripides cum alibi, tum Phoenissis, et Eustath. super illud secundi Iliad. , , et Stephanus de Urbib. in Spart.

Arcesilas Academiae conditor. Novae scilicet; nam vetus fuit illa Platonica, Laert. in Arcesil., Cic. in fin. p. 1, quaest. Academicar. et 3 de Orator.



CAPUT VI.

Ut enim nihil sciri posse sciendum sit, aliquid sciri necesse est, etc. Quaestio est apud veteres et recentiores, Num ii, qui veritatis omnis comprehensionem [Col. 0944D] negaverunt, hujus saltem unius propositionis veritatem, tanquam Philosophiae suae finem sibi reservare et retinere potuerint, qua dicebant, nullum verum dari posse, et cui negatio omnium aliarum veritatum innitebatur. Videlicet datur haec veritas, quod nullum verum dari potest. Lactantius affirmavit hoc loco, et multo ante ipsum Socrates, Antipater, Antiochus Philonis auditor, de quibus Cicero in Academicis; deinde Clemens Alexandrinus ultimo Strom. Aven. Rois. 4 Metaph. tex. 28, Sanctus Thom. p. p. quaest. 2, art. 1 ad 3, et ibi interpres ejus Cajetan. Negaverunt Arcesilas et Carneades apud Ciceronem, ubi supra, et Metrodorus Chius, Lucr. 4, Joann. Duns I Sent. distinct. 2, quaest. 2, ad 3, Greg. de Arimin. ead. dist. quaest. 1 ad 2, qua de re videto subtiliter disserentem, et huic Lactantii loco lucem afferentem Mazzonium civem meum l. I De Comparatione Platon. et Aristot. sect. 3, c. 2.



CAPUT VII.
[Col. 0945A]

Epicurus summum bonum in voluptate animi esse censet. Quae de sententiis philosophorum de summo bono hoc loco afferuntur, fere desumpta sunt ex Lucullo Ciceronis ad fin., et II de Finib. et de Epicuro hoc quidem nonnulli crediderunt, quamvis maxima pars Scriptorum ab eo bonum hominis in corporeis voluptatibus constitutum affirmet. Quin etiam idem Lactantius sibi parum constans infra cap. 17, illum voluptatis corporis assertorem, et cap. 27 voluptarium hominem nominat ex Cic. II Tusc., Senecam quidem maximum Stoicorum, quorum dogmata vehementer a corporis voluptatibus abhorrent, Epicuri studiosissimum fuisse ex ejus epistolis constat, quas ferme omnes aliquo Epicuri praecepto conclusas voluit; ejusque de illo sententiam habet cap. 12 et 13, [Col. 0945B] de Vita beata. Quodnam autem summum bonum, et quam voluptatem finem esse dicat Epicurus, suam ipsemet sententiam enuntiat in epistola ad Menaeceum, apud Laertium in Epicur. claris disertisque verbis; cujus sententiae meminit quoque Cicero in primo de Finibus. Petr. Victor. Variar. Lect. lib. XXVII, cap. 14, persimilem eum Socrati fuisse contendit; et Laertius testatur plerosque asseruisse illum continentissimum, adeo ut aqua tantum et cibario pane contentus fuerit.

Callipho et Dinomachus Cyrenaici. Haud plane intelligo, quomodo hi philosophi, qui in summo bono statuendo honestatem cum voluptate jungebant, a Lactantio Cyrenaici dicantur, cum haec positio ab Aristippi sententia, qui summum bonum in solis corporeis voluptatibus statuebat, discrepet immane quantum. Sane quidem Cyrenaicorum principem fuisse Aristippum, eamque philosophorum sectam ab eo fluxisse, testis est Cicero ad fin. Lucull. et III [Col. 0945C] Offic. Strab. in fin. 17, Laert. in Aristipp., Suidas littera , quin et Lactantius ipse hoc eod. lib. c. 15.

Diodorus cum privatione doloris. Summum bonum posuit Hieronymus in non dolendo. Sic omnino legendum et interpungendum esse hunc locum, ut olim Ciacconius animadvertit, et ratio ipsa, et Cicero, ex quo ferme omnia haec mutuatus est Lactantius, pervincunt. Nam si legas, Diodorus in privatione doloris summum bonum posuit: Hieronymus in non dolendo, ut vulgo legitur, quae porro erit differentia inter opinionem Diodori, et opinionem Hieronymi? At constat ex Cicerone, hoc interesse, quod Diodorus non simpliciter in non dolendo summum bonum ponebat: sed cum vacuitate doloris etiam honestatem jungebat; Hieronymus vero id simpliciter, nullo adjecto, in non dolendo statuebat. Cicero II de Finib., paulo post initium: Callipho adjunxit ad honestatem voluptatem; Diodorus ad eamdem honestatem addidit vacuitatem doloris. Et paulo inf.: Callipho ad virtutem [Col. 0945D] nihil adjunxit, nisi voluptatem, Diodorus nisi vacuitatem doloris; et inf.: Ita tres sunt fines expertes honestatis, unus Aristippi, vel Epicuri, alter Hieronymi, Carneadis tertius; tres in quibus honestas cum aliqua accessione, Polemonis, Calliphonis, Diodori, etc. Eadem repetit ad fin. Luculli et III de Officiis.



CAPUT VIII.

Aiunt Cyrenaici virtutem ipsam ex eo esse laudandam, quod sit efficiens voluptatis, etc. Sic Cicero in finem de Offic. At qui ab Aristippo: Cyrenaici atque Annicerii philosophi nominati, omne bonum in voluptate posuerunt, virtutemque censuerunt ob id esse laudandam, quod efficiens esset voluptatis. Non igitur haec sibi adversantur, ut et summum bonum in voluptate statuerent, et tamen virtutem laudandam putarent; nam voluptatem quidem simpliciter et propter se amplectebantur: virtutem autem non propter se, sed propter ipsam voluptatem, id est, nonnisi in quantum quasi ipsis voluptatis causa esset, vel occasio.

Non plane Peripateticorum. Janus Guillielm. in quaest. ad Plaut. Menaechm. cap. 4, putat legendum, [Col. 0946A] plano Peripateticorum; ut nova compositione verbi, inconstantiam disserendi, et simul erraticam ambulationem Aristotelicorum Lactantius exagitarit: errones enim planos dici notum est.

Sed Cynicorum. Hic quoque legendum putat Janus ibidem, Clinicorum, et ita in mss. quibusdam codicibus legi testatur; Clinicos philosophos ridicule dixisse Lactantium aegrotos lectis affixos, et de valentium beata vita disputantes ea, quae praesens aegritudo dictat, allusisseque ad Clinicos medicos, qui lectos aegrotorum ambiunt.

Per quod necesse est ad aliud perveniri. Ita legendum ex B. T. P. et omnibus mss. optimis, non ut vitiose in excusis, propter quod, etc. De medio enim loquitur, per quod pervenitur; et supra dixerat, per laborem, per virtutem, etc.



CAPUT IX.
[Col. 0946B]

Quae dixerunt. Ita legend. ex duob. B. Sancti Salvator. P. et aliquot Vatic. non, qui dixerunt. Is enim Lactantii sensus est, ut dicat nullum eorum, quae ipsi philosophi dixerunt esse summum bonum, tale quid esse, etc.



CAPUT X.

Neque tam immansueta, neque tam fera, etc. Sic habent omnes excusi, et multi mss. et Cicero ipse, tum I de Legib., unde haec sententia deprompta est, tum I Tuscul., unde haec altera consimilis: Quod nulla, inquit, gens tam fera, nemo omnium tam sit immanis, cujus mentem non imbuerit deorum opinio. Uterque tamen cod. S. Salvator. T. P. et nonnulli Vatic. habent, neque tam mansueta, etc., quae lectio magis placuit Thomasio. Ego ab ipsius Ciceronis lectione discedere nolui.



CAPUT XI.

[Col. 0946C] Nullum omnino philosophorum extitisse, qui sedem, ac domicilium summi boni reperiret. De summo bono opiniones veterum refellit, de quibus Aristot. I Ethic. cap. 6, Boeth. de Consolat. Philosoph. lib. II, S. Thom. III cont. Gent. cap. 27 et seqq. et in 1, 2, tota quaest. 2.

Et optantur, etc. Non addenda negatio, ut in B. qui habet, et non optantur, etc. Nam quod negat, divitias summum bonum esse, hoc probat argumento, quia non explent animum, imo magis ac magis expetuntur etiam ab iis, qui eas possident. Senec. epist. 120, quoties aliquid: Neminem, inquit, pecunia divitem fecit, imo contra nulli non majorem sui cupiditatem incussit. Quaeris quae sit hujus rei causa? Plus incipit habere posse, qui plus habet.



CAPUT XII.

Menoeceus. Vid. Tull. I Tuscul., Statium X Thebaid., Plutarch. in Pelopid., Juven. Satyr. 14, Pausan. in Beoticis.

[Col. 0946D] Codrus. Val. Max. lib. V, cap. de Pietate erga patriam, Cicero I Tuscul.

Curtius. Val. Max. ubi sup., Liv. lib. VII, 1 Decad. Suid. in .

Et Mures duo nunquam mortem, etc. Lect. 11, Vatic. expressi. Puto quod quia, Mures, non satis nota vox erat, quasi mendum fuerit rejecta, unde sit scriptum, et Decii duo nunquam, etc., sicut in 1 Vatican. et Pen. vel Decii, quod ad oram, quasi glossema illorum verborum et Mures duo, positum erat, demum in textum irrepsisse, et ita factum, et Mures duo Decii nunquam, etc., sicut habent editi multi. B. autem et T. habent: Mutius et duo Decii nunquam, etc. Sed Mures cognomine dictos Decios intelligimus ex Livio initio VIII, I, Dec. qui de patre Decio creato consule inquit, creavere consules Titum Manlium Torquatum III, P. Decium Murem. Quomodo vero sese ambo pro Republica devoverint, vide eumdem Livium d. lib. VIII et X, I Decad. Valer. V, Senec. epist. 68, ut a communibus, etc.

Quoniam illud ad hanc vitam retulerunt. Ita ex B. et P. correcta lectio impressorum, quoniam ad illum in [Col. 0947A] hanc vitam, etc., quae hic nullum sensum habet.

Hoc uno beati esse in hac vita possumus, si minime beati esse videamur. Mire congruunt cum illis Salvatoris nostri cap. Joan. XII: Qui odit animam suam in hoc mundo, in vitam aeternam custodit eam.



CAPUT XIII.

Ad quam se abjectis omnibus Socrates contulisse dicitur. A Xenophonte scilicet I Memorab. Socratis, Aristotele I Metaph. cap. 5 et lib. XIII, Summ. II, cap. 1, et de Part. Animal. lib. I, cap. 1 et a Laert. in Socrat.

Cujus studium qui vituperat, etc. Textus Cicer. nonnihil discrepat.



CAPUT XIV.

Tibi vas ad fontem. Impressi omnes, et multi mss. tibias ad fontem. Cujus dicti ut rationem inirem, cum Graecos et Latinos auctores omnes pervolutassem, nec quicquam profecissem, mendum denique suspicanti mihi venit in mentem consulere codices Vaticanos, [Col. 0947B] et decem eorum ita scriptum habere inveni, ut ego curavi excudendum, sane quidem apposite, et ad Firmiani sensum accommodatissime. Mendum ideo invectum puto, quod exemplar fortasse, unde librarii excipiebant, duas illas voces ita conjunctas haberet, tibivas, quod cum sensu careret, statim tibias scripserint. Tibi vas ad fontem, adagium est, ut puto, ex aliquo poeta comico mutuo sumptum, et competere potest ei, cui ad votum et commodum aliquid absque labore contingit, similitudine ab eo ducta, qui ad fontem accedens absque lagena, ibi tamen vas forte fortuna paratum reperit, quo aquam hauriat et secum deferat. Quod tamen adagium nusquam hactenus alibi comperi. Jocatur itaque suo more Lactantius, et Lucretium exagitat, qui ab aliquo homine repertam sapientiam dixerit, quasi vero ille homo, quem laudabat, sive is Pythagoras, sive Thales, sive quisquis alius fuerit, ipsam alicubi ita jacentem ac paratam offenderit, ut ad eum proverbium illud pertinere possit, [Col. 0947C] Tibi vas ad fontem.

Hominemque figuravit. Sic impressi omnes: at B. P. hominemque generavit. Utraque lectio Lactantio familiaris: lib. IV, c. 4: Is enim necesse est hominem figuraverit, etc., lib. VII, cap. 14: Figuratio terreni hominis coelestis populi praeferebat in posterum fictionem; cap. 7 Epitom.: Nam cum imbecillior sit hominum natura, quam caeterarum animantium, quas Deus et instructas ad inferendam, et munitas ad vim repellendam figuravit.

Mihi autem non modo ad sapientiam, etc. Excidisse haec ex aliquo Academicar. quaest. lib. putat Signon. ad Ciceronis fragmenta.

Philosophiae quidem praecepta noscenda, etc. Haec excidisse putantur ex epistolis ad Marcum filium.



CAPUT XV.

Philosophia, etc. Habes similia in epistola 90, Rem utilem, 91, Quis dubitare, et 95, Eam partem philosophiae.

[Col. 0947D] Quotusquisque, inquit, philosophorum, etc. Locus hic paulo aliter legitur in Tusculan.

Indicium professos putes. Hanc lectionem B. Codicis et Juntarum editionis secutus sum cum Thomasio; nam illae, in judicium suum, vel in judicium sui, vel judicium suum professos putes, quae in aliquibus mss. et impressis habentur, parum latinae videntur (ut etiam Budaeus notat) et parum idoneae, quae Lactantii sensum enuntient. Est autem indicium profiteri, ultro sese consortesque criminis deferre ac denuntiare. Martianus in l. I, D. ad l. Cornel. de Sicar.: Quive cum magistratus esset, publicove judicio praeesset, operam dederit, quo quis falsum indicium profiteretur. Nam ita legit eum locum Budaeus in Annotat. ad Pand. Prateius in Thesaur. jur. civ. verb. indicium profiteri, et Brisson. lib. IX et XIV de Verbor. signific. Scevola in l. Athales, D. ad l. Corn. de fals. professus est indicium (ita legunt Pandec. Florent.) apud Maximillam, [Col. 0948A] etc. Sallustius Jugurthino: Sed ipse deprehensus, multis hortantibus, et in primis Albiano Cos. indicium profitetur. Ascon.: Neque senatoria persona potest indicium profiteri salvis legibus. Sueton. in Domitian.: Professusque conjurationis indicium, et ob hoc admissus, legenti traditum a se libellum et attonito suffodit inguina. Plin. Epistol. lib. III, epist. 16: Eadem apud Claudium uxori Scriboniani cum illa profiteretur indicium, ego, inquit, te audiam, cujus in gremio Scribonianus occisus est, et vivis? Ita igitur philosophi cum contra libidinosos, avaros, honorisve cupidos acriter perorarent, ipsi quoque eisdem sceleribus obruti, adeo redundare ad ipsos sua in publicum missa maledicta omnes intelligebant, ut nil aliud efficere disserendo viderentur, quam sese ultro, sicuti eorumdem vitiorum reos, ita eadem vituperatione ac poena dignos fateri; nec alios tantum, sed et una semeptisos apud populum accusare atque deferre. Hoc autem est, ut diximus, indicium profiteri.

Aristippo Cyrenaicorum magistro cum Laide nobili [Col. 0948B] scorto fuit consuetudo, etc. Cic. Epistol. famil. lib. IX, epist. ultima ad Papir., Paet. Athenae. lib. XII, c. 20, Laert. in Aristipp.

Disserens voluptatem corporis esse summum bonum. Quamobrem Xenophon infesto in ipsum animo contra voluptatem librum composuit, ut tradit Laert. in Aristippo.



CAPUT XVI.

Civiles viros, qui rempublicam gubernent. Haec Cicer. interciderunt.

Profecto, inquit, omnis istorum disputatio, etc. Excidisse his locus putatur ex Hortensio Cic. seu de Philosophia, in quo legendum est, istorum, ut etiam monuit Andreas Patricius in Annot. ad Ciceronis Fragmenta, et reperitur in omnibus Vatic. et B. T. P. aliisque mss. optimis; non, ut vitiose in editis, justorum. Deinde in ea clausula, vereor ne non tantum videatur attulisse negotiis hominum quamdam oblectationem otii, secutus sum receptiorem lectionem; sic [Col. 0948C] enim habent 9 Vaticani, P. Aldin. et operum Ciceronis editio castigata a Lambino, et eam probat Patricius in d. Annotationibus, nisi quia editi habent, ne tantum: sed mss. ne non tantum, B. habet, ne tantum videatur attulisse negotiis hominum utilitatis, quantum oblectationem otiis. Alias quoque lectiones profert Patricius; at mihi, ut verum fatear, nulla placet, nec hariolari placet.

Nundum sunt, inquit, mille anni, etc. Vid. et ejusdem Senecae epistolam 91, Quis dubitare.

Cum saporis mercibus, etc. Gullielmus Canterus III, nov. lection. cap. 30, legit I majori littera, Saporis; putat enim Lactantium de mercibus Saporis Persarum regis locutum: sed haec expositio nullo pacto recipi potest, cum nequaquam possit accommodari ad versum Persii hoc loco relatum, qui multis ante Saporem regem vixit annis. Quamobrem merito refutata fuit a Roberto Titio Locor. controversor. lib. IX, cap. 3, qui veram ac sinceram, ut reor, interpretationem [Col. 0948D] attulit, Lactantium videlicet putavisse, eo loci Persium significare, philosophiam in urbe advectam fuisse cum saporis, id est, saporatis, seu sapidis mercibus, quae ex Asia deferri non multo ante coeperant, cujusmodi est piper atque alia ejus generis aromata; interimque allusisse ad sapientiae nomen, quod a sapore quasi per contemptum vult deduci, quem illa traxerit a mercibus illis, quibuscum ad nos ipsa delata fuit: atque adeo censet Titius, illud saporis. esse ablativum plurale ab adjectivo saporus, sapora, saporum, nove quidem a Lactantio formatum, imitatione tamen et exemplo aliarum dictionum consimilium, ut ab odore, odorus, odora, odorum; a vapore, vaporus, etc. a canore, canorus; ab honore, honorus, etc.



CAPUT XVII.

Sed quia multos populare nomen voluptatis invitat. At Lactantius contra superius cap. 7 asserebat, Epicurum [Col. 0949A] voluptatis non sensuum, sed animi assertorem.

Ipse suas disturbet. Lucr. saepe suas disturbet, etc.

In libris Consulatus sui. Qui interciderunt: sed versus quos refert, habentur II de Divinat., ubi secundus versus paululum variat; ibi enim:

Ipse suos quondam tumulos, ac templa petivit.

Nulla, inquit, dispositio est; multa enim facta sunt aliter quam fieri debuerunt, etc. Epicuri sunt omnia quae delirat Lucretius, ut ipse Firmianus aiebat lib. de Opific. cap. 6. Hic igitur illa Lucretii innuit, lib. II, sub initium:

At quidam contra haec ignari materiai, etc.
Et lib. V, sub initium:

Quod si jam rerum ignorem primordia quam sint, etc.

Nihil, inquit, in procreandis animalibus, etc. Lucretius IV:

[Col. 0949B] Illud in his rebus vitium vehementer, et illum
Effugere errorem vitareque praemeditator,
Lumina ne facias oculorum, etc.

Sed omnia sua sponte fieri necesse est, etc. Concursu videlicet infinitorum atomorum. Lucretius II, ad fin.:

Principio nobis in cunctas undique partes, etc.

Non est, inquit, providentiae opus; sunt enim semina per inane volitantia, etc. Lucret. II:

Nunc age, quo motu genitalia materiai
Corpora vel varias gignant, etc.

Quia nec colorem habent, inquit, nec calorem ullum, etc. Lucr. I.

Nunc age, res quoniam docui non posse creari
De nihilo, etc.
Item secundo:

[Col. 0949C] Nunc age, dicta meo dulci quaesita labore
Percipe, etc.,
usque ad fin. libri.

Ista corpuscula? De quibus Aristot. I de Anim. tex. 20, Lucr. I et II de Nat. rer., Cic. I de Finib. et I de Natura deor., Plutarch. I Placit., Laert. in Epicur., et rursus ipse Lact. lib. de Ira Dei cap. 10.

Vario, inquit, ordine ac positione conveniunt. Lucretius secundo:

Nunc age, jam deinceps cunctarum exordia rerum
Qualia sint, etc.

Ita inquit, et haec ipsa primordia; nam sunt aspera, sunt hamata, etc. Lucretius secundo:

Perfacile est jam animi rationem exolvere nobis.

Praestinxit stellas. Non dubitavi hunc versum in Lactantio reponere, sicut legitur in emendatis Lucretianis; nam extinxit, quod hic etiam apud Lucr. [Col. 0949D] habetur in aliquibus editionibus, vel restrinxit, quod in aliis, Lucretii sensum haud exprimere videntur ad ejus mentem. Vide Lambini Castigationes in Lucret. lib. III, vers. 1056.

Quando mors est, nos non sumus. Hanc esse veram lectionem constat ex B. T. P. et omnibus Vatic. et ex Epicuro ipso in epist. ad Moeneceum apud Laert. non quae vulgo habetur, quando nos non sumus, mors est.

Quo et nos jam non sumus. Nullo pacto probari posse hanc lectionem arbitror, quantumvis exhibitam ab omnibus tum mss. tum excusis; repugnat enim susceptae a Lactantio adversus Epicurum disputationi. Nam si est tempus aliquod, quo et nos jam non sumus, et mors nondum est, recte dictum est ab Epicuro, quod eo tempore mors nihil ad nos. Sed contra ostendere vult Lactantius id quod res est, videlicet articulum temporis aliquem esse, quo et nos sumus, tunc scilicet [Col. 0950A] cum mori incipimus, et tamen mors nondum est, id est, transacta ac praeterita, sed tantummodo incoepta, quo sane tempore dolores et aerumnas magnas infert morienti, ac proinde timenda est. Quamobrem credo equidem, me liquido jurare posse Lactantium scripsisse, quo nos etiamnum sumus, etc. Haec lectio aptissime cum ad praecedentia, tum ad consequentia quadrat; dicit enim: quasi vero transacta mors timeatur, quia jam sensus ereptus est, ac non ipsum mori quo sensus eripitur. Vides de morte loqui Lactantium, non ut transacta est, sed ut instat, tunc scilicet cum sensum eripit. Si sensum eripit; ergo nos etiamnum sumus. Ait etiam: idque ipsum videtur miserum esse, quod et mors esse incipit, et nos esse desinimus. Quomodo esse desinimus, si juxta priorem lectionem, nos jam non sumus? Verum enim vero ideo desinimus, quia nondum desivimus: sed etiamnum sumus, et mors nondum est, transacta videlicet, quia esse tantum incipit, ac dolores inferre: unde merito sit timenda, quod aiebat Lactantius, negabat Epicurus. [Col. 0950B] Genunia itaque lectio, ut ego quidem arbitror, infertur minima mutatione, copula scilicet illi pronomini postposita, et dictioni, num, negatione substituta.



CAPUT XVIII.

Ut Cleanthes. Qui sponte inedia absumptus est. Laert.

Ut Chrysippus. Non hoc ita certum de Chrysippo; nam alii tradunt, cum aliquanto largius potavisset, angustiis spiritus fatigatum, ac tandem enectum; alii vero prae nimio risu animam exhalasse. Laert.

Ut Zeno. Et hunc quoque non ultronea, sed ab aliis illata morte peremptum asserit Laert.

Ut Empedocles, qui se in ardentis Aetnae, etc. Notum est illud Horatii in Poetic.:

   Deus immortalis haberi
Dum cupit Empedocles, ardentem fervidus Aetnam
Insiluit, etc.

Insiluit, etc. Sed hoc fabulosum esse ait Strabo [Col. 0950C] lib. VI, et de illius obitu diversa scriptores tradidisse monet Laert.

Cato. Scilicet minor, ut Senec. epistola 24, Sollicitum, et in ejus Vita Plutarch.

Democritus. Praeter Lucretium, Athenaeus lib. II, cap. 3, Laertius.

Nam sicut in hanc vitam non nostra sponte venimus, etc. Desumpsit Lactantius ex Cicerone in Somn. Scipio. et I Tuscul. Cicero ex Platone, initio Phaedon.

Et ad summum nefas philosophi auctoritate compulsus est. At non illud docebat Plato; quin imo hominem sub Dei custodia esse asserebat, nec ei licere, nisi quando Deus voluerit, emigrare, ut liquet ex initio Phaedonis. Animam quidem a corpore separandam esse monebat, ut videlicet a perturbationibus per moralis disciplinae purgationem, deinde a sensibus, atque ab ipsa imaginatione per contemplationis intentionem anima sejungeretur. Quare non philosophi auctoritate, sed suiment insania philosophi sensum haud percipiente ad tantum facinus est compulsus.

[Col. 0950D] Ambraciotes ille, etc. Cleombrotus videlicet, de quo Callimach. Cic. I Tusculanar.

Inepto illi seni, etc. Pythagorae scilicet, de quo Laertius, Philostrat. lib. VIII de Vita Apollon., Gell. IV, cap. 11. Atque hic observa, quomodo irrideat dogma de animabus ante corpora conditis, quod ipsi Lactantio quidam affinxerunt.



CAPUT XIX.

Gratulemurque. Locus hic excidit e libris illis de Legibus.

Inepta illa sententia. Euripidis et aliorum. Versus quidem Euripidis de Graecis scriptoribus profert Stobaeus, et Theodorus Canterus Variar. lection. lib. II, cap. 12, atque item Aristophanis. Platonis verba sunt in Gorgia: Verumtamen et illa, quam tu dicis, gravis est vita; neque admirarer, si ea de re verum Euripidis dictum: Quis novit utrum vivere quidem [Col. 0951A] mori sit, mori autem vivere? etc. Cicero in Somnio Scipion.: Immo vero, inquit, ii vivunt, qui e corporum vinculis tanquam e carcere evolaverunt; vestra vero, quae dicitur vita, mors est; et prima Tuscul. paulo post medium: Nam haec quidem vita mors est, quam lamentari possem, si liberet.

Quamprimum mori, tanquam ex incendio effugere violentiam fortunae. Placet haec lectio Andreae Patritio in Annotat. ad Cicer. Fragmenta. Vetusti aliquot libri, et Franciscus Petrarc. I Senilium, epist. ad Jo. Boccatium, quamprimum tanquam ex incendio effugere fortunae. Sex Vaticani, quorum lectionem sequitur Sigonius in Schol. ad Cic. Fragm.: Quamprimum mori, et tanquam ex incendio effugere violentiam fortunae. Alii 4 Vaticani, quamprimum tanquam ex incendio effugere violentiam fortunae.

Non venit in mentem Platoni, Alcibiadem quoque et Critiam, etc. Haec ex Xenophonte sumpta videntur I Memorab. Socrat. qui testatur, accusatores Socratis etiam id ad capita accusationum adjecisse, quod [Col. 0951B] Critias et Alcibiades, cum Socratem audivissent, multis incommodis civitatem affecissent: quam calumniam ibi late refutat Xenophon. At Isocrates in Bulsirid. negat, Alcibiadem unquam discipulum Socr. fuisse.



CAPUT XX.

Nimirum id sensit, quod locutus est, religioni minime serviendum. In Socratem calumniam intendit; nam quemadmodum sit dictum ejus intelligendum, declarat Xenophon in Memorabilibus. Caeterum ecquis unquam ethnicorum de superis, de divina providentia, de religione magis pie disseruit, quam Socrates apud ipsum Xenophontem cum Euthydemo disputans initio IV Memorab. et saepius apud Platonem?

Idem per canem et anserem dejerabat. Ut saepe legitur apud Platonem, et memorat Athenaeus lib. IX, cap. 20. Exprobrat Socrati Tertullianus, cap. 14 Apologet., quod non modo canem in Deum contumeliam, [Col. 0951C] sed etiam ovem, et quercum dejeraret. At Apollonius ea de re cum Thespione disserens apud Philostrat. lib. VI, de vit. Apoll. ait, per ea jurare solitum Socratem, non quod deos putaret, sed ne per deos juraret; et Sanctus quoque Augustinus benigne ea Socratis juramenta interpretatur lib. de Vera religione cap. 20.

Recuperatorem. Ita leg. ut in Ald. quamvis B. T. P. Florent. habeant, receptorem. Ait ironice, timuisse Socratem, ne judicio recuperatorio conventus ab Aesculapio apud judicem Rhadamantum recuperatorem ob sibi votum gallum, damnaretur in causa. Recuperatores vocabantur judices, ut scribit Theophilus in § Eadem, Instit. quib. ex caus. man. non lic. quia per eos unusquisque debitum recipiebat. Maluissem recuperabat, ut etymologiae inservisset, quam afferebat. De Recuperatoribus mentio est apud Cic. II de Invention. et in Orat. pro leg. Manil. ad fin. Sueton. in Vespasian. cap. 3, Plin. epist. [Col. 0951D] penult. lib. III.



CAPUT XXI.

In aequitate consistere. Aequitas hic non est , sed , nempe aequalitas.

Matrimonia quoque, inquit, communia esse debebunt. Contra Platonem scribit et Aristoteles II Politic., sed eum declarat Bessario cardinalis lib. IV adversus calumniatorem Platon. cap. 3.

Civitas concors erit, etc. Non haec ad verbum habet Plato: sed sententia passim elicitur e quinto de Repub.



CAPUT XXII.

Siquidem nihil fuerit, quod abstineatur, alienum. Hanc lectionem retinent quamplurimi excusi et mss. et optima est, quidquid dicat Thomasius; nam rectissime dicimus, rem aliquam abstineri, quasi procul teneri ac prohiberi. Lact. lib. VII, cap. 17, abstinebit [Col. 0952A] imbres, etc. Livius: Romano bello Fortuna Alexandrum Magnum abstinuit. Florent. editio siquidem nihil fuerit, quo abstineatur, etc. Bon. siquidem nullus fuerit, quo abstineat alieno. Sed prior elocutio, quam probavimus, quanto reconditior et minus trita, tanto profecto elegantior.

Geniales toros. Ita reposui, sicut in nonnullis Vatic. inveni, et sicut olim legendum monuit Petrus Fabrius II Semestr. c. 1, et Joannes Meursius in IV Critic. Arnobian. cap. 10, al. genitales toros.

In orbe terrae. Haud satis intelligo, quibusnam praeceptis rhetoricis innixus summus rhetor Lactantius hic, et lib. II, cap. 14, et lib. IV, cap. 1, 14 et 24, et alibi saepe orbem terrae dixerit, qui terram orbicularis esse figurae pernegat infra cap. 24.



CAPUT XXIII.

Si donasset. Et quidem donasse patriae scribit Val. Max. lib. VIII, cap. de Stud. et indust. Lactantius secutus est Cicer. V de Finib. et Senec. de Divin. [Col. 0952B] Provid. ad fin., Philonem de Vit. contemplativ. sub initium.

Quid ille, qui patrimonium in nummos redactum effudit in mare? Cratetem Thebanum philosophum intelligit, secutus in historia Philostratum in Vit. Apoll. qui eo modo ad pauperiem illum devenisse scribit, sicut et Suidas in Anaxagora. At Demetrius Magn. apud Laert. in Crat. et idem Suidas in Crates Asconidae, aiunt, ipsum omnem substantiam in pecunia redactam apud trapezitam deposuisse ea lege, ut si filii idiotae essent, illis eam restitueret, sin autem philosophi, illam indigentibus distribueret, ratus videlicet, philosophis nihil defuturum.

Zenonis autem paria peccata quis probat? Probat Cicero in Paradoxis, et Cato apud eumdem in Orat. pro Muren. et in fin. IV de Finib.

Quod est ab omnibus semper irrisum. Irrisum quidem a toto Senatu tradit. Plut. in comparat. Demosthen. cum Cicer. dum idem ipse Cicero illud Zenonis [Col. 0952C] dogma Murenae causam agens contra Catonem vellicaret.

Ad conspectum alterius hominis efferaretur. Sic Ald. et Florent., Pen. et multi alii mss. a qua lectione nolui discedere, licet Thom. cum B. et T. legat. a conspectu alterius hominis auferretur. Loquitur enim Lactantius contra Zenonem, qui misericordiae affectum amovebat ab homine: atqui miseratione sublata, necesse esset, hominis affectum efferari. Si autem homo, inquit Lactantius, efferaretur more solivagorum animantium, societas tolleretur.

Qui nigram dixit esse nivem. Anaxagoram innuit, ut inf. lib. V, cap. 3, de quo id tradit Galen. II de Virtut. simpl. medicament. Illum autem sensu indigere aiebat Arist. I Topicor. in fin. cap. 9.

Hic est ille etc. Contra quem disseruit sup. c. 9.

Intra concavum lunae sinum esse aliam terram. Hoc praeter Xenophanem, ut apud Ciceronem in Lucull. sensisse etiam videtur Pythagoras, qui in luna et aliis sideribus quatuor elementa, montes, valles, [Col. 0952D] stirpes quoque, et quae apud nos sunt omnia esse docebat. Mystice tamen haec ab illis dicebantur, ut monet Jamblic. de symbol. Pythagor. et refert S. Thom. in II Aristotelis de Coel. tex. com. 49. ad fin.: Quia videlicet formae effectuum sunt quodammodo in suis causis; corpora autem coelestia sunt causae inferiorum corporum, etc.

Fuisse Seneca inter Stoicos ait, qui, etc. De hoc nihil legi apud Senecam.



CAPUT XXIV.

Quid illi, qui esse contrarios vestigiis nostris antipodas putant? De quibus Cicero in Lucull. Lactantius quidem multa hoc capite asserit paradoxa, quo nomine a nonnullis exsibilatur. Ego licet illum a vero deflexisse fatear, cum tamen gravissimos homines ac sapientissimos habuerit, ut nunc ostendam, [Col. 0953A] suarum opinionum vel auctores, vel sectatores, nae illos magis exsibilandos putem, qui virum insignem tam temere exsibilandum putarint. Principio nullos esse censet antipodas, id quod asseruere etiam Erathostenes, Polyb., Strabo, Tzetzes in Chiliad. Lucret. lib. I ad fin. Asseritur et haec positio apud Plutarch. in Dial. de fac. in or. Lun. ex nostratibus idem putaverunt S. August. lib. XVI de Civ. Dei, cap. 9, Nicol. de Lyra super Genes. in principio, et deinde quicumque sphaericam terram esse pernegarunt, de quibus paulo inf. Veram tamen sententiam de antipodibus huic adversam probat Macrob. lib. I in Somn. Scip. ubi Lactantii rationes evertit cap. 5, Plin. II Hist. cap. 65, Martian. Capell. in princ. lib. VI, Cleomed. in II Meteor. c. 2, Manil. I Astronom., S. August. sibi contrarius II super Genes. ad litt. cap. 9, Possidonius quoque philosophus, Panaetii discipulus, atque Avicenna ejusdem olim fuisse sententiae perhibentur; nec amplius ulla hisce quidem temporibus ea de re haberi dubitatio potest, [Col. 0953B] quibus praeclarissimi illius Herois Liguris, nostrae Italiae decoris, solis aemuli, Christophori Columbi ingenio ac virtute alterius hemisphaerii quondam incognitae gentes compertae jam sunt ac penitus exploratae.

Hortos pensiles, etc. Plin., l. XXXVI, c. 14.

Et ex motu siderum opinati sunt coelum volvi. Coelum volvi negat Lactantius, sed et cum eo philosophi, quos supra recensui, c. 3, not. ult., col. 354 ac SS. Patrum et doctorum plurimi: Justin. martyr respondens ad quaest. 93 Orthod.; Chrys., homil. 6 et 13 super Gen., et 12 ad pop. Antioch.; Caesarius in fin. 1 Dialog.; Elias Cretensis ad Orationem 7 Nazianz.; Isidor., Etymol. l. III, c. 49; Severianus item et Acacius, qui mundum semisphaerium, coelumque immotum extensum sicut tabernaculum, et fornicem seu cameram putaverunt; Junil. in Hexaemer., Richard. II Exception., Diodor. et Procop. in comment. ad Genes. Philastrius hanc opinionem sacris [Col. 0953C] Scripturis consonam, contrariam autem absonam, et paganae potius vanitati, quam christianae veritati consentientem scribit in libro de Haeresibus; et S. August. II de Genes. ad litter. c. 10, defendi eam posse putat. Reprobata tamen est a plerisque, tum philosophis, tum mathematicis, ut videre est propriis locis, praesertim apud Aristot. II Coel, tex. 43 et seqq.

Hanc igitur coeli rotunditatem. Coelum rotundum esse negavit non solum Lactantius, sed etiam Justin. martyr respondens ad quaest. 59 et 130 Orthodox., Basil., homil. 1 super Genes., Chrysost. homil. 14 et 27, super Epist. Pauli ad Hebr., et homil. 2, de incomprehensib. Dei natura, Ambr. l. I in Hexaemer., Theophylact. atque Theodoret. super cap. VIII Epist. ad Haebr., Caesarius et Procop. ubi supra, Haimo, Severianus et Acacius. Item Primasius in Epistolam ad Haebr., Euthymius in psal. CIII. Elias Cretensis ubi supra, haec habet: Non esse coelum sphaericum, sive globosum, sed habere figuram globo [Col. 0953D] dimidio consimilem, et immotum esse tradidit Esaias, cum ait: Qui coelum instar camerae statuit; item, qui coelum fixit: cujusmodi alia multa tum de extensione coeli ad formum tabernaculi, tum de ejusdem firma collocatione apud eumdem reperiuntur. Davides etiam coeli extremitatum meminit, atque etiam ipse Christus in Evangeliis. Neque vero vel forma camerae similis, vel extremitates in sphaera, sive globo locum habent, qui ab omni parte in orbem fertur; nec item vel institutio, vel concretio, vel hujusmodi motus alii: quo fit, ut omnes prope divinarum rerum periti patres, rejecta sphaerica, sive globosa figura coeli, et circulari ejus motu, tamquam figmento Graecorum, et a ratiocinando profecto, vatum verba, tamquam divinitus inspirata secuti sint. Contraria vera est, ab omnibus philosophis atque astronomis probata, coelum videlicet esse rotundum; idque demonstrat Ptolomaeus novem rationibus III, c. 1, l. edit. magnae, Arist. II Coel. tex. [Col. 0954A] 22 et seqq. Sancti Patres idem asseruere: Nazianz. Orat. 4, adversus Julian. in oration. 2 de Theolog., in Orat. in Sanctum Baptisma; Chrysost. homil. in psalm. CXVIII; S. August., super Gen. ad litt. lib. I, c. 10, et l. II, c. 9; Beda de sex dier. Orat. et in quaest. in Genes. Magis quoque consonum Sacris litteris videtur. Initio Ecclesiastae: Oritur sol, et occidit, et ad locum suum revertitur, ibique renascens gyrat per meridiem, et flectitur ad aquilonem: lustrans universa in circuitu pergit spiritus, et in circulos suos revertitur. Quo in loco vid. est S. Hieronymus. Item XXIV Eccl.: Gyrum coeli circuivi sola, etc. Graece significantius et proprius, , circumduxi, rotundavi, conglobavi. Job., IX: Sub quo curvantur, qui portant orbem. Proverb. VIII: Quando certa lege et gyro vallabat Abyssos. Ad loca Davidis, ps. CIII, et Isai. XL, ubi dicitur coelum a Deo sicut tabernaculum, vel cameram, vel pellem extensum, respondet S. Augustinus d. cap. 9, lib. II, super Genes. ad litteram.

[Col. 0954B] Etiam ipsam terram globo similem. Sed et Plato in Timaeo non sphaericam figuram terrae, sed cubum attribuit; sphaericam tamen fere omnes attribuunt. Vid. Strabon., l. I; Plin., l. II, c. 64; Martian. Capell., l. VI; Pulcherrima Ovidii carmina sunt, VI Fastor.: Terra pilae similis, etc. Sacrae quoque Litterae ostendunt eam globo similem, cum toties orbem terrae nominant; vox enim illa, orbis, vel Lactantio ipso declarante c. 8, l. de Opific. Dei, nonnisi rotunditatem significat. Esai. XL: Qui sedet super gyrum terrae; vel secundum hebraicam lectionem: Qui sedet super globum terrae. Quid quod et ipse Lactantius saepe ac saepius orbem terrae nominat, ut paulo supra notavimus; et lib. de Opific. Dei, c. 8, fatetur, omnem rotunditatem perfectae rationis esse, atque figurae. Num igitur mundum imperfecta aliqua forma, atque figura, an potius omnium perfectissima a summo opifice decuit? omnium itaque philosophorum, astronomorum, cosmographorum sententia est, terram, [Col. 0954C] coelum, mundum denique sphaericum esse, quibus et theologi consentiunt in 2 Sent. distinct. 14, ubi praesertim S. Bonaven., articul. 2, quaest. 1; Durand. quaest. 4; S. Alexander Alens. II p., quaest. 50, memb. 6, artic. 3, qui figuram hanc illi maxime convenire ratione simplicitatis, capacitatis, perfectionis, nobilitatis luculenter ostendunt.



CAPUT XXV.

Mysterium ejus barba tantum celebratur, et pallio. Quia illi, qui philosophiam, inquit, profitentur, nihil philosophi habere videntur, praeter profundam barbam et pallium; quod in proverbium transiit, barba tenus sapientes, de quo auctor Adagiorum. Sic infra, lib. de Ira Dei, cap. 22: Sapientiam, inquit, capillis et habitu jactant. Nam olim philosophiam profitentes promissum capillum, et barbam habebant, et pallio amiciebantur. Lepidam de hoc facetiam narrat Gell., l. IX, c. 2.

Phaedonem. Quem a captivitate redemptum fuisse [Col. 0954D] notat Laertius in Socrate et Phaedon. Ita ergo legendum, non ut corrupte est in aliquibus exemplaribus, Protagoram, vel Pythagoram.

Cebetem tradunt. Ita Gell., l. II, c. 18, Macrob. I Saturn., c. 11. At Laertius, an ab Alcibiade vel Critone redemptus fuerit, monente Socrate, non satis perspicue tradit in Phaedon. A Critone tamen postea scribit in Socrate.

Platonem ac Diogenem. Vid. Senec. epist. 47, Libenter; Gell. et Macrob. ubi supra, Laertius in Platon.

Sed his servitus evenerat; sunt enim capti. Et Phaedo quoque non servus fuit, ut opinari videtur Lactantius: sed ei servitus advenerat, si Laertio assentimur, qui nobili familia natum cum patria captum fuisse scribit. Lactantio tamen assentiuntur Gell. et Macrob. ubi supra.

Aurum appendere debuit. Puto ad illud Homeri allusisse initio XXIV Iliad. ubi Priamum aurum appendentem [Col. 0955A] facit pro redimendo ab Achille Hectoris cadavere:

, etc.



CAPUT XXVII.

Quae sese a coeli. Lucret., quae caput a coeli, etc.

Cum res non vestigabiles. Ita vetusti codices mss. vitiose impressi, cum res non investigabiles.



CAPUT XXVIII.

Et manum tollo. Ita B. T. P. quam lectionem agnovit Petrarch. VIII Senil., epist. 1, probavit Patrit. ad Cic. Fragmenta. Al., ex manum tollo.

Aristoteles, inquit Cicero, veteres philosophos, etc. Cic. III Tuscul. sic habet: Aristoteles veteres philosophos [Col. 0956A] accusans, qui existimavissent philosophiam suis ingeniis esse perfectam, ait, eos aut stultissimos, aut gloriosissimos fuisse: sed se videre, etc.



CAPUT XXIX.

Quod multa, inquit idem Cicero, efficiat inopinata nobis, etc. Cicero, quod efficiat multa improvisa haec, nec opinata nobis, etc.

Idcirco enim in primordiis transgressionis non statim ad poenam detrusus a Deo est, etc. Non negat poena essentiali nunc affici diabolum, quod supra docui, l. II, c. 15, sed loquitur de poena detrusionis, qua nunc eum affici negat, ut ex textu liquet. Doctorum sententias attuli d. c. 15. Vid. et inf., l. VII, cap. 26.



LIBER QUARTUS.
[Col. 0955]


CAPUT PRIMUM.
[Col. 0955B]

Cogitanti mihi, et cum animo meo saepe reputanti, etc. Al., Cogitanti mihi, Constantine imperator, et cum animo, etc. Sed in B. T. in editione Florent. et aliquot aliis non leguntur illa, Constantine imperator.



CAPUT II.

Ad Judaeos tamen non accesserint. Nescio an ad Judaeos: sed in Aegyptum quidem profecti, ut ipse fatetur Lactantius, ibi nonnihil doctrinae Moysis hauserunt; ut ait Justin. martyr in Admonitor. Gent. et nonnulla Judaeorum, qui in Aegypto manserant, arcana cognoverunt, adeo ut de Platone ipso affirmet Numenius, illum Moysen esse Attice disserentem; qua de re multa Euseb., lib. II Praeparat.; Theodoret. initio I de Curat. affect. Graecar.

Sed aversos esse arbitror divina providentia, ne scire possent veritatem. Non quia Deus averterit eos: sed quia libero eorum arbitrio eos averti permiserit; quae permissio Dei cum sit ab ipso volita positivo actu, [Col. 0955C] ut docent theologi, ideo saepe non solum a Patribus, sed et a sacris Litteris interdum Dei permissio appellari solet actio Dei, ut quia hominem obdurari, excaecari, averti permittit, obdurare eum, excaecare, avertere dicitur. Quod latius declarabo inf. c. 20.



CAPUT III.

Quiaritus ejus in manu et digitis est, etc. Quod hic dicitur, simileque videtur aenigmati, declaravi l. I, c. 20.

Et filius manumittitur tanquam servus, etc. Licet emancipare proprie de liberis dicatur, manumittere de servis, tamen et hoc quoque interdum de liberis dicitur, siquidem nil aliud manumittere est, quam e manu id est, potestate dimittere, § Praeterea, Instit. quibus modis jus patriae potestatis solvatur: ita utitur hoc verbo jurisconsultus in leg. II D. de Offic. Procons., leg. 28 D. de Adoption., leg. 107 D. de Verb. oblig., et tit. Si a parent. quis man. fuer.

Et servus liberatus patroni nomen accipit. Exemplo sunt M. Tull. Ciceronis liberti duo, quorum alter M. Tull. Tiro, alter M. Tull. Laurea dictus est; et Livius [Col. 0955D] Andronicus poeta, quem a M. Livio Salinatore, cujus filios erudiverat, libertate donatum tradit Euseb. in Chronic. Vid. Politian. Miscellan. cap. 31.



CAPUT IV.

Filiis abdicatis. Mos erat Graecorum, ut liberi qui voluntati paternae ac honestis moribus tenaciter repugnarent, a parentibus abdicarentur, probata apud judicem abdicationis causa. Apud Lucianum et Quintilianum in Declamationibus leguntur abdicationis causae. Abdicatus autem carebat alimentis et omni ope a patre in vita, et post mortem successione in bonis. De abdicatione mentio apud Arist. in fine octavi Ethic. Senec., lib. III Controvers. Hic mos non est permissus ad Romanos transire, ut in leg. Abdicacatio, Cod. de Patern. potestate, quam declarat et restituit Alciat., II Dispunct. cap. 28.



CAPUT V.

Septingentis fere annis. Excusi pleriqe, nongentis [Col. 0956B] fere annis, vel nongentos fere annos. Duo Vatic. nongentos fere annos. Septem alii ex eisdem Vatic. septingentis fere annis, vel septingentos fere annos. Unus eorum denique in textu cum habeat nongentos, ad oram paginae scriptum habet, alias septingentos. Quare haec lectio de septingentis annis in mss. quidem exemplaribus videtur crebrior; saltem profecto minus habet erroris. Neque enim inficiari possumus, utramcumque lectionem sequare, lapsum fuisse Lactantium; quandoquidem licet chronologi mire varient, et ipsemet Eusebius in Chronic. et de Praeparat. lib. X, cap. 3, constat tamen non amplius, quam quadringentis circiter annis Moysen extitisse ante Trojanum excidium: quod si legas nongentis fere annis, major fuerit lapsus, et secutus fuerit Lactantius Porphyrii impii supputationem, quam castigat Euseb. in praefatione Chron. Caeterum monendus est lector, ne Lactantium aut alium quemquam Scriptorem nimis incuset, sicubi in ratione temporum ineunda lapsus fortasse reperiatur: sed potius venia atque excusatione [Col. 0956C] dignum putet. Sunt enim historiae atque chronographiae de tam longinqui temporis rebus tot ac tantis tenebris circumfusae, tanta est opinionum varietas, tot librariorum errata, praesertim in notis numerorum, ut vel ab eruditissimis, solertissimis, memoriosissimis viris nusquam proclivius, quam in chronographia peccetur. Videndus autem est praeter Eusebium Cyrillus, qui lib. I cont. Julian. scribit, profligatam Trojam post Moysen annis 410, Eutrop. I, Bed. de Ration. temp. lib. II, Vives ad cap. 8 lib. XVIII De Civit. Dei.

Successorem habuit Jesum. Ut ex fin. lib. Deuteron. constat. Pro Jesum, quod est in B. T. P. et apud ipsum Lactantium inf. hoc lib. cap. 14 et 17, vulgo legitur Josuem; et sane quem Hebraei [Figure: [Hebrew text] 2Kb] nominant illum et Josuem et Jesum Interpretes appellant. Jesus recte dicitur ab apostolis ipsis et a septuaginta Interpretibus, quia non solum rebus gestis, sed etiam nomine ipso Jesum Christum Dominum nostrum praefiguravit, [Col. 0956D] ut et ipse Lact. ait inf. cap. 17.

Qui septem et viginti annis tenuit principatum. Ita quoque Euseb. in Chronic., S. August. XVIII Civit. cap. 10, Sever. Sulp., Isidor., Carion. At Josephus V Antiquit. cap. 4, scribit annos 25, quem sequuntur Hermann in Chron. et auctor Chronic. Sacri; septemdecim vero Beda, Joannes Lucid. et alii nonnulli.

Exinde sub judicibus fuerunt per annos trecentos septuaginta. Ut quamproxime ad verum accedere Lactantii summam possis agnoscere, primo observa, quod e numero judicum, quos praefuisse populo tot annis ipse arbitratur, excludit Moysen, et Josuem, ut illa dictio, exinde, manifeste ostendit. Secundo attendendum est, eos in hac summa comprehendi duntaxat annos, quibus populus sub ipsismet Judicibus fuit, subductis et minime computatis annis interregnorum, quibus fuit sub regibus alienigenis, de quibus Judicum cap. III, IV, VI, X, XIII. Ergo duodecim judices, qui post Moysen et Josuem populo praefuerunt, [Col. 0957A] et de quibus historia libri Judicum in sacro volumine contexitur, annis ducentis et nonaginta novem praefuerunt, ut ex Sacris ipsis litteris, et omnibus unanimiter chronographis atque historicis traditur. Vid. Hermann. in Chronic. in Samsone, et Magister historiae Scholastic, in lib. Judic. cap. XX, in fin. Jam duodecim illis judicibus Heli ac Samuelem addamus; atque illius quidem regimini annos quadraginta demus, quem numerum habet Josephus in calce postremi cap. libri V; ant. et vulgata Latina editio cap. 4, I Reg. et etiam impressi codices Graecae versionis Septuaginta Interpretum, ut Flaminius de Nobilibus in Annotationibus ad vetus Testamentum ejusdem Graecae versionis latine redditum, et recens Romae excusum, et Melchior Cano de loc. Theologic. lib. II, cap. 5, ad fin., et Genebrard. in I Chronograph. in Heli animadvertunt. Samueli autem ex eodem Josepho VI Antiquit. cap. 13, annos duodecim, quos solus post Heli populo praefuerit, attribuamus, quoniam quotannis Samuel separatim a Saule, [Col. 0957B] qui fuit primus rex, praefuit, ex Sacris litteris non habetur; et deinde alios octodecim, quos praefuerit cum Saule, ut Josephus eod. lib. VI, cap. 13 et cap. 14 in fin., et quamplurimi chronographi tradunt, praesertim Genebrard. dicto lib. I Chronograph. in Samuele et Saule, prorsus ipsam summam conficiemus trecentorum et septuaginta annorum, uno duntaxat deficiente anno, quibus post Josuem usque ad reges, populo judices praefuisse Lactantius asserit. [Figure: Anni, quibus judicaverunt duodecim judices. 10Kb] Huic summae trecentorum septuaginta annorum nihil officit littera Graeca capitis XIII Act. Apostol. ubi Paulus Apostolus in Concione ad Hebraeos haec habet: , , , [Col. 0957D] id est, Et destruens gentes septem in terra Chanaam sorte distribuit eis terram eorum, et post haec annis circiter quadringentis quinquaginta dedit judices, usque ad Samuel prophetam. Nam hunc textum continere mendum arbitrantur docti plerique omnes, et juxta lectionem vulgatae Latinae editionis restituendum esse, ut ita legatur: , id est, sorte distribuit eis terram eorum quasi post quadringentos et quinquaginta annos, et post haec dedit judices usque ad Samuel prophetam, etc. Ubi numerus ille quasi quadringentorum et quinquaginta annorum sumitur a Paulo Apostolo loquente de tempore mansionis filiorum Israel in Aegypto, non de saeculo Judicum, ut late ostendit Genebrard. lib. I Chronograph. sub saeculo Jacob. et sub saeculo Samuel.; et ita quoque sentiunt Beda, Magister histor. Scholast. [Col. 0958A] Lyran., Chartus. et caeteri super eumdem locum Actuum Apostolorum.

Tum mutato statu, reges habere coeperunt: quibus imperium tenentibus per annos quadringentos sexaginta usque ad Sedechiae regnum, etc. B. et 7 Vatic. habent per annos quadringentos quinquaginta: ego lectionem expressi exhibitam a quinque Vatic., a P. et excusis Aldinis, Florent. caeteris, et quae minus continet erroris. Quod ut clarius ostendam, omnemque ambiguitatem auferam, moneo primum in hujus examine calculi non haberi rationem imperii regum Israel, sed imperii regum Judaeorum. Ad memoriam vocanda sunt quae habentur III Reg. XII et II Paral. X, anno pr. regni Roboam filii Salomonis, qui Roboam fuit rex quartus Hebraeorum, ortam seditionem fuisse inter Hebraeos. Nam decem Tribus inclementem atque saevum regem Roboam fore metuentes, regem sibi creaverunt Jeroboam: Tribus autem Juda et Benjamin secutae sunt Roboam; atque ita scissa monarchia Hebraeorum in duo regna, quae nunquam postea ad unitatem redierunt. [Col. 0958B] Porro duarum Tribuum regnum dictum est regnum Juda, sive Judaeorum, ob dignitatem Tribus regiae. Regnum vero aliarum decem Tribuum vocatum est regnum Israel, prae sui multitudine servato scilicet sibi Jacob patris sui nomine; enumeranturque in hoc regno Israel reges undeviginti: videlicet Jeroboam, qui anno primo Roboam regis Juda filii Salomonis, ut dictum est, regnare coepit, Nadab, Baasa, Ela, Zambri, Amri, Achab, Ochozias, Joram, Jehu, Joachaz, Joas, Jeroboam, Zacharias, Sellum, Manahem, Phaceia, Phacee, et Osee, sub cujus regni anno nono imperium hoc finem accepit. Atque is nonus annus fuit sextus regni Ezechiae decimi sexti Judaeorum regis, ut dicitur IV Reg. XVIII, et complectitur totum hoc regnum Israel annum unum supra ducentos et quadraginta, menses septem, et dies septem, ut ex ipsa Scriptura constat lib. II Reg. c. XIV, XV, XVI et XXII, et lib. IV, c. XVIII. Non igitur, inquam, habetur ratio regni hujus, quia [Col. 0958C] Lactantius manifeste indicat, in illa summa annorum quadringentorum et sexaginta efferenda, se respexisse ad seriem regum Juda, cum dicit, Tum mutato nomine reges habere coeperunt. Sic et inf. cap. 10. Nam continuo exactis judicibus regnavit Saul, et deinde reges Juda David, et Salomon; nec incoepit series regni Israel, nisi anno primo Roboam filii Salomonis, ut diximus. Subdit quoque Lactantius, usque ad Sedeciae regnum, qui Sedecias ad regnum Judaeorum pertinet; fuit enim ipsius rex ultimus, ut liquido appareat, Lactantium hoc loco regni Judaeorum cum initium, tum finem memorantem, ad regnum Juda respectum habuisse. In hoc itaque regno comperio tres et viginti reges Judaeorum post Samuelem, quem ultimi judicis loco statuimus, videlicet incipiendo a Saule, sed ab eo tantum tempore, quo ille solus post Samuelis mortem regnavit: id autem tempus fuit duorum annorum, ut constat ex I Reg. c. XIII et Josepho lib. VI Antiq. in fin. cap. ultimi usque ad Sedeciam, ut ait Lactantius, inclusive [Col. 0958D] scilicet cum ipsius Sedeciae undecim annis, quibus praefuit: hos, inquam, tres et viginti reges regnasse comperio annis in totum quadringentis septuaginta quinque, mensibus sex, et diebus decem, quamvis Josephus lib. X, cap. 10, scribat annis quingentis quatuordecim, mensibus sex, et diebus decem. Vid. Euseb. Hermann. alios. Desunt igitur Lactantii calculo anni quidecim, menses sex et dies decem. [Figure: Anni imperii regum Judaeorum ex Scriptura Sacra. 7Kb] [Figure: continued 12Kb]

[Col. 0959B] Usque ad Sedeciae regnum, oppugnati a rege Babylonio, captique Judaei, diuturnum servitium pertulerunt. Sedeciae scripsi, non Sedechiae, ut in prioribus editionibus; ita enim prolatum et scriptum hoc nomen puto a Lactantio, ut est apud Septuag. et in Vulg. Usque ad Sedeciae regnum, inquit, inclusive videlicet, ut diximus; nam oppugnatio Judaeorum a rege Babylonio contigit nono regni Sedeciae, IV Reg. c. XXV. Hierem. c. XXXIX et LII, quae duravit usque ad ipsum undecimum, id est, ultimum annum regni ejusdem, quo anno captivitas urbis Hierusalem et populi secuta est, ut eisdem in locis habetur. Ex quibus liquet, veram esse illorum sententiam, qui non aliunde sentiunt septuaginta annos istius captivitatis computandos atque incipiendos esse, quam ab hoc undecimo anno regni Sedeciae, sicut incipit et computat hic Lactantius, Josephus lib. X Antiquit. cap. 10, Clemens Alex. I Strom., African. V Annal., Euseb. [Col. 0959C] lib. III Praepar. cap. ultimo, et in lib. de Demonst. in disput. de 70 hebdomad., Hieron. super IV cap. Ezechiel., Cyrill. adversus Julian., Isidor. V Orig. cap. ultimo, Bed. de sex aetat. Quamvis sciam, eosdem annos etiam aliunde ab aliis gravissimis scriptoribus incipi ac computari; quidam enim computant a 13 anno regis Josiae, de quibus tacitis nominibus meminit Euseb. in Chronic. sub Olympiad. 58, alii vero a captivitate regis Joachim, quae contigit anno 1 imperii Nabuchodonosor, ut Sulpitius II Histor. Theodoret. ad cap. 9 Daniel, Lyran. ad I cap. Esdr., Vatabl. in Annotat. ad idem cap. IX Daniel.; quidam denique a transmigratione Joachim, sive Jechoniae, ut Rabbi Salomon, quem refert Lyran. et Cajetan. ad ultim. cap. II Paralipom. et Scaliger de Emendation. tempor.

Donec septuagesimo post anno eos Cyrus major terris ac sedibus suis redderet. Jam hic quoque discrepant auctores de tempore solutionis captivitatis Judaicae. Nam alii malunt non ante secundum Darii [Col. 0959D] Hystaspis annum, ad quem a primo Cyri anno quadraginta anni fluxerunt, ipsos captivitatis Judaicae septuaginta annos completos esse; ex quorum sententia fit, ut a desolatione Hierusalem usque ad primum Cyri annum triginta anni tantummodo fluxerint. Ita opinati sunt Clemens Alexandrinus I Stromat., Euseb. in Chronic. et de Praeparat. lib. X, cap. ult. et VIII de Demonstr., Hieron. in Prooem. super Aggaeum, in cap. I Zachar. et IV, Daniel., Aug. XVIII Civit. cap. 26, Isidor. V Orig. cap. ult. Nonnulli vero distinguunt: alios videlicet fuisse annos captivitatis Judaeorum, quos ordiuntur a transmigratione Jechoniae, terminant primo anno Cyri; alios autem desolationis urbis et templi, quos incipiunt undecimo anno regni Sedeciae, finiunt anno secundo Darii Histaspes, ut Theodoret. ad 9 cap. Daniel. Sed Lactantii positio verior est et receptior, videlicet a Cyro captivitatem solutam, quod non modo Josephus scribit [Col. 0960A] lib. II Antiquit cap. 1, African. Annal. V, Sulpit. II Histor. Cyrill. VIII cont. Julian., Bed. de Ration. temp., Perer. ad Daniel. lib. X, cap. 9, sed etiam multi supra dictorum scriptorum diversae opinionis aliis in locis asseruerunt, scilicet Euseb. l. X de Praeparation. c. ult., S. Hieronym. ad c. 29 Hierem.

Qui per idem tempus in Persas suscepit imperium, quo Romae Tarquinius Superbus. Non hoc usquequaque caeterorum congruit chronographiae; nam circiter viginti anni a susceptione imperii Cyri interfluxerunt ad Tarquinii Superbi imperium, scriptoribus tamen, ut in omnibus chronologiis fere fit, paululum variantibus. Vide Euseb. in Chronic.

Ut errorem suum sentiant, qui Scripturam sacram coarguere nituntur, tanquam novam et recens fictam, etc. Videndi sunt Josephus contra Appion. lib. I, Justinus Martyr cont. Gent., Theoph. ad Autolyc. Serm. 3, Euseb. lib. X Praeparat. c. 3, Theodoret. II de Curat. Graec. affect. Certe Pythagoras, qui antiquissimus Graecorum Sapientum censetur, ponitur [Col. 0960B] ab Euseb. in Chronic. contemporaneus Aggaei, Zachariae, Malachiae, qui novissimi fuerunt prophetarum.



CAPUT VI.

Per ipsum creavisset. Ex B. T. P. Florent. edit. et Plantin. restitui per ipsum textui, quod Aldinae et quibusdam aliis editionibus deest; sic enim Lactantii dictum pulchre convenit cum illo Joannis primo, omnia per ipsum facta sunt, etc.

Divini nominis appellatione dignatus est. Non; sed suapte natura obtinet illud, ut ipsemet fatetur Lactantius inf. cap. 29 et alibi saepe.

. Hos versus explicat Eugubin. in l. de Perenn. philosoph. et habentur apud Theoph. lib. II ad Autolyc., sed non in Carminibus Sibyllinis.

, etc. Hic versus in carminibus Sibyllilinis mutilus est; ibi enim:

.

, etc. In codic. Sibyllino, pro , habetur [Col. 0960C] .

Deus condidit me, etc. Locus ex VIII Proverbior. Et satis sit semel moneri lectorem, quod Lactantius quae promit loca Sacrae Scripturae, ea fere, ut caeteri antiqui Patres, ex versione septuaginta interpretum promit, licet nonnihil aliquando, ut nos diligenter suis locis annotabimus, ab ipsorum quoque, quam nunc habemus, interpretatione dissideat: unde fortasse quis merito suspicetur, Septuaginta editionem illorum temporum aliquibus in locis diversam fuisse ab ea, quae nunc extat. Hic certe pro Deus, Septuaginta, Vulg., Tertull. adversus Hermog. et adversus Prax. et Cypr. secundo adv. Judaeos habent, Dominus.

In initio viarum suarum. Ita Vulg. At Tertull. adv. Hermog. et Cypr. II adv. Jud. cap. 1 ex Septuaginta, initium viarum suarum.

In opera sua ante saecula. Fundavit me in principio, etc. In hujus loci interpunctione ac distinctione Lactantius et Tertull. discrepant a Septuag. et a Cypriano; [Col. 0960D] nam Septuag. in opera sua. Ante saeculum fundavit me in principio, etc. Cyprian. in opera sua ante saeculum fundavit me. In principio, etc.

In principio. Melius sic apud Lact. Cyprian. Irenaeum lib. IV, cap. 37, quam apud Tertull. haec duo verba subticentem, quae in textu Hebraeo, Chaldaeo, Graeco reperiuntur.

Prodirent fontes. Septuag. et Cypr. procederent fontes.

Genuit me. Ita et Tertull. et Cyprian. pro eo quod Septuag. habent, , generat me.

Fecit regiones, et terras inhabitabiles sub coelo. B. et T. fecit regiones et fines inhabitabiles, etc. Septuaginta, Dominus fecit regiones, et inhabitabiles, et summitates habitatas ejus, quae sub coelo; Cypr. fecit regiones et inhabitalia; al. habitalia et fines inhabitales sub caelo.

Cum pararet coelum, etc. Al. hic legitur cum pareret. Ego secutus sum optimos Lactantii codices, qui habent, ut Septuaginta, Tertullianus, Cyprianus, Hilar.

[Col. 0961A] Cum secerneret suam sedem, cum super ventos faceret validas nubes. Apud Septuag. distinctum legimus ita, ut illud super ventos cum sede conjungatur, non cum nubibus: et cum secerneret suam sedem super ventos, et cum validas faceret desuper nubes, etc. Quo loci tamen vere annotatur Tertull. Cyprian. Hilar. prorsus habere sicut Lactantius. Nam Tertullianus, et cum fortia faciebat super ventos, quae sursum nubila; Cyprian. cum super ventos validas faceret desuper nubes; Hilar. Quando super ventos validas faciebat in summo nubes.

Et cum confirmatos poneret montes sub coelo. Pro montes, apud Sept. legitur fontes: et cum confirmatos ponebat fontes ejus, quae sub coelo. Tertullianus quoque, et cum firmos ponebat fontes ejus, quae sub coelo; et Cyprianus, et cum confirmatos ponebat fontes sub coelo.

Jucundabar ante faciem ejus, cum laetaretur. Septuaginta, jucundabar in facie ejus in omni tempore, cum laetaretur, etc. Illud, omni tempore, habet quoque Vulg. et Cyprianus, quod sane Tertullianus [Col. 0961B] omittit cum Lactantio.



CAPUT VII.

Nomen ejus ne angelis quidem notum esse. An sancti angeli, et animae beatae clare Deum intuentes ejus nomen verum et proprium concipere possint, disputant theologi in. I Sentent. dist. 22, et in p. p. S. Thom. quaest. 13, art. 1, ut monui superius lib. I, cap. 6.

, . Haec verba restitui Lactantio, vel potius Hermeti, ex cod. B. et T., nam aliquibus illa desunt, aliis vero illa, .

Christus non proprium nomen est, etc. Auctor Expositionis symboli Apostolorum inter opera Cypriani.

Qui eum immutata littera Chrestum solent dicere. Et tunc etiam nomen illud boni habet significationem; deducitur enim , et idem est quod [Col. 0961C] bonus, suavis, commodus, utilis; Justin. Mart. in Apolog. pro Christian. ad Antonin. Pium, Tertullian. cap. 3 Apologet.

, etc. Homeri versus ex initio IV Odyss. leviter immutatus; ibi enim, , etc.



CAPUT VIII.

Beatus qui erat, etc. Hunc locum, qui ex Hieremia profertur a Lactantio, nusquam reperio.

A principio. Ab aeterno; sic enim dictio illa saepe exponitur etiam in Scriptura: Ecclesiastici XXIV: Ab initio, et ante saecula creata sum, etc.

Quomodo igitur procreavit? Creationis vocabulo etiam Scriptura sacra interdum abutitur, ubi de Sapientiae increatae, et de Verbi aeterni emanatione loquitur; nam cum processio Verbi aeterni sit ineffabilis, et reveletur creaturae rationali, quae ineptissima est ad divinorum intellectionem, spiritus Sanctus ad eam explicandam uti solet multis ac variis locutionibus, [Col. 0961D] quas etiam postea sancti Patres aliquoties sunt mutuati, quaeque non proprie, sed , atque abusive sunt accipiendae. Dicitur enim divinam Sapientiam, et increatum Verbum creari, non quod ex nihilo fiat: sed ut intelligamus, Verbum non produci ex praejacente materia; item, Patrem nullam pati immutationem, aut alterationem, ut contingit in generationibus creatis. Hujusmodi autem locutiones non sunt a nobis usurpandae, sed juxta Ecclesiae sensum exponendae, sicubi in Sacris litteris, vel sanctorum patrum scripturis reperiantur.

Sive etiam rationem. Haec quae ab impressis absunt, ex cod B. recte a me restituta intelligo; nam initio sequentis capitis ait Lactantius, melius a Graecis Dei filium vocari, quia cum ille sit vox, et sapientia Dei, et sermonem significat, et rationem.

Magna inter hunc Dei Filium et caeteros angelos [Col. 0962A] differentia est, etc. Superius ad ea verba cap. 9, l. II, Illum primum et maximum filium, etc. manifeste ostendimus, Lactantium veram et rectam de Dei Filio unigenito sententiam habuisse: Deum verum esse illum, ac proinde infinito ab angelorum natura distare naturam ejus credidisse. Idcirco, sicut ibi diximus, quod quando filiorum Dei nomine angelos vocat una cum Verbo divino, tunc non univoce ad ipsum Verbum et ad angelos ea appellatio referenda est, ut omnes aequaliter respiciat: sed aequivoce, id est, proprie ad Verbum divinum, improprie vero et metaphorice ad angelos: ita hoc loco monemus, quod ubi e diverso Dei Filium Lactantius Angelum vocat, ut hic, et supra cap. 10, et inf. cap. 14, juxta alteram lectionem, tunc Angeli nomen non univoce ad ipsum Dei Filium et ad angelos est referendum, sed ad angelos proprie, ut ipsorum naturam et substantiam significat, improprie vero ad Dei unigenitum, ut ea dictio non naturam ejus, sed munus et officium designat legationis et nuntiationis. [Col. 0962B] Nam angelus graece, latine nuntius dicitur, quia maxima quidem omnium legatione, ad genus scilicet humanum redimendum, Dei unigenitus est perfunctus, cui nullus alius satis idoneus erat; atque hoc quidem sensu S. August. tom VI, in Tract. super, Ego sum qui sum, censet secure Christum Dominum appellari angelum posse, scilicet officio, non natura. Dicemus rursus et inf. cap. 14.

Illi enim ex Deo taciti spiritus exierunt. Et inf. Dei autem spiritus et vivunt, et manent, etc. Quam vereor, ut sentiat, angelos ex Dei substantia! quod de animis hominum illum alicubi dixisse ostendi supra ad cap. 13, lib. II. Sibi cavere lectorem moneo.

Ille vero cum sit et ipse spiritus, tamen cum voce ac sono ex Dei ore processit, sicut verbum, etc. Jam conatur explicare filii emanationem a Patre, et quare Verbum Dei appelletur. Sed rem tantummodo circuit, non attingit, idque mirum cuiquam esse non debet; nam sanctissimae Trinitatis mysterium multis [Col. 0962C] saeculis in Dei Ecclesia fuit maxime occultum atque reconditum. Ille quidem inepte vocalis verbi creati similitudine utitur, ut nos in cognitionem manu ducat increati illius divini Verbi. At vero non vocalis verbi similitudine aliqua, sed mentalis, quod est in nobis, ut ait S. Aug. XV de Trinit. cap. 11, sicut in aenigmate videtur utcumque Dei Verbum. Ipse etiam Lactantius fatetur hoc loco, Deum Patrem mente illud concepisse: et quidem cum Deus sit omnino incorporeus, nonnisi secundum intellectualem emanationem generatio divina intelligi potest. Rejectis igitur, quae a Lactantio afferuntur, nos catholica veritate sitientem lectorem imbuamus. Principio mentis verbum nihil aliud est, quam notitia, seu conceptus mentis; S. Aug. lib. IX de Trinit. cap. 7 et 11, et lib. XV cap. 10, S. Thom. p. p. quaest. 34, art. 1, et in Joann. cap. 1. Hic conceptus interior, quem alicubi vocat speciem S. Thom. ut in I Sent. distinc. 27, quaest. 2, art. 2, aliquando conceptionem rei intellectae, ut I cont. Gent. cap. 11 et intentionem [Col. 0962D] intellectam, ut IV cont. Gent. cap. 11, et conceptionem intellectus, ut eod. lib. c. 12, proprie et propriissime dicitur verbum, quia mediante illo anima loquitur; S. August. d. cap. 10. Est enim in mente dictio vera et propria, atque locutio, et proprium ac verum dicere et loqui, quod est intelligere; et consequenter verum et proprium verbum, ipse videlicet mentis conceptus, multo id quidem magis verum ac proprium, quam vocale verbum; et nomen verbi praecipue mentis conceptum significat, ut docet S. Augustinus ubi supra. Ob id periculo non vacaret illa positio, qua quis assereret conceptum mentis non esse proprie Verbum; quoniam Verbi nomine in ea significatione, qua significat notitiam, significat quoque Dei Filium. Si ergo improprie significaret conceptum, improprie quoque significaret Dei Filium, ac proinde Filius Dei improprie esset Verbum, et consequenter non esset Verbum: [Col. 0963A] quae sunt haeretica, et contra illud Joann. I: In principio erat Verbum, etc. S. Thom. in I Sent., distinct. 27, quaest. 2, artic. 1, docet absque omni dubio confitendum esse, Dei Filium esse Verbum, et proprie Verbum dici; et p. p. quaest. 34, art. 1. ad primum asserit errorem esse Arrianorum, negare filium Dei proprie Verbum esse. Jam quomodo Verbum increatum in mente divina producatur, docet idem ille totius divinae pariter atque humanae sapientiae vertex S. Thom. IV cont. Gent. cap. 11: plures videlicet esse intelligendi modos, atque gradus, ut plures sunt gradus intellectualis vitae. Nam intellectus humanus licet se ipsum intelligere possit, tamen suae cognitionis initium ab extrinseco sumit, quia non intelligit absque phantasmate; ergo in angelis est perfectior intelligendi modus, quorum intellectus ad sui cognitionem non procedit ex aliquo exteriori: sed per se cognoscit se ipsum. Abest tamen aliquid omnimodae et absolutae perfectionis, quia licet intentio intellecta sit eis omnino intrinseca, non tamen [Col. 0963B] ipsa intentio intellecta est eorum substantia, quia non est idem in eis intelligere et esse. Ultima igitur perfectio vitae competit Deo, in quo non est aliud intelligere, et aliud esse: unde oportet, ut intentio intellecta a Deo, id est, Verbum ipsius, sit ipsa divina essentia. Igitur in Deo se ipsum intelligente est Verbum Dei, quasi Deus intellectus, sicut verbum lapidis in intellectu est lapidis intellectus. Quia vero intellectus divinus non exit de potentia in actum, sed semper est actu existens, necesse est, ut se ipsum semper intellexerit; et ex hoc quod se ipsum intelligit, oportet ut Verbum ipsius sit in ipso, et sic Verbum Dei semper in Deo extitisse, et ideo coaeternum illi esse. Rursus, cum intellectus divinus non solum sit semper actu, sed etiam sit ipse actus purus, oportet, ut substantia intellectus divini sit ipsum suum intelligere, quod est actus intellectus: esse autem Verbi interius concepti, sive intentionis intellectae, est ipsum suum intelligi, idem ergo esse [Col. 0963C] est Verbi divini, et intellectus divini, et consequenter ipsius Dei, qui est suus intellectus: esse autem Dei, est ejus essentia, vel natura, quae idem est, quod ipse Deus. Verbum igitur Dei est ipsum esse divinum, et essentia ejus, et ipse verus Deus. Denique productio Verbi in mente divina est propriissime generatio, et Verbum productum propriissime Dei filius, ut demonstratur ex definitione generationis proprie dictae, quam elicit S. Thom. p. p. quaest. 27, art. 2 ex Aristot. VIII, Ethic. et VII Metaphysic. Generatio enim est origo viventis a principio vivente conjuncto in similitudinem naturae. At vero in divinis Verbum divinum vivum procedit a Patre vivo, et reperitur ibi principium conjunctum cum generante et genito; nam essentia divina, quae Patri est intima, et radix generationis, conjungitur, sive potius communicatur eademmet filio genito. Et Verbum procedens procedit secundum rationem similitudinis, quia conceptio intellectus est similitudo rei intellectae: et in eadem natura; nam in Deo idem est [Col. 0963D] intelligere et esse. Ibi igitur propriissime Dei filius ac multo magis filius, et generatio, quam in rebus creatis. Nam sicut edocet S. Thomas p. p. quaest. 13, art. 5 et 6, quoniam aliqua reperiuntur in Deo, et in creaturis, nobiliori et perfectiori modo sunt in Deo, et prius dicuntur de eo.

Merito igitur sermo et Verbum Dei dicitur. Sermo quidem, Sapientiae XVIII, Joann. XVII, et a Patribus Tertulliano adversus Prax. Cyprian. adversus Judae. lib. II, cap. 1 et 5, qui referens illud Joann. I: In principio erat Verbum, pro Verbo, ponit, Sermonem; et August. qui illud enarrans Joann. XVII: Sermo suus veritas est, etc. docet nihil referre utrum Sermonem dicamus, an Verbum; et Hilario, qui nunc Verbum, nunc Sermonem vocat in libris de Trinit., Hieron. item super Epist. ad Ephes. Congruentius tamen Verbum vocari videtur, quam sermonem, quoniam Verbum proprie unam rem, et unicam vocem [Col. 0964A] significat; sermo vero unicam et plures. Ergo ad ostendendum Dei filium esse unicum et simplicissimum, quatenus Deus est, congruentius Verbum appellatur, quam sermo.

Nostri spiritus dissolubiles sunt, quia mortales sumus. Hic per spiritum putarim flatum intelligi; nam de sermone et locutione dicere pergit: de animis quidem nostris illud asserere non est censendus, qui ubique illos doceat esse immortales.

Quanto magis Dei vocem, etc. Sic paulo infra: Si quis miratur ex Deo Deum prolatione vocis, etc. Omnes ejusmodi locutiones cavere oportet. Loca, quae profert Scripturarum, de ore cordis et mentali verbo loquuntur.

Quorum alterum, qui posterius regnavit, Trojanae urbis excidium centum et quadraginta annis antecessit. Haec lectio, quae in uno Vaticanorum habetur, procul dubio vera est ac germana lectio; et in eo quidem quod dicit, Trojanum excidium ante Salomonem extitisse, (nam de numero annorum postea dicam, [Col. 0964B] cunctis chronographis, et Lactantio ipsi consentiens), cum altera lectio fere omnium aliorum mss. et impressorum, quae habet quorum alter, etc., contrarium sensum efficiat, dicatque Salomonem extitisse ante Trojanum excidium, quod sane historiae temporum, et ipsius Lactantii sententiae alibi expressae valde adversatur. Ille quidem extremo primi horum librorum ab excidio Trojano ad ea tempora, quibus haec ille scribebat, computabat annos mille quadringentos et septuaginta: scribebat autem, ut supra ostendimus, anno a Christo nato trecentesimo secundo. Quare si ex ea summa annorum mille et quadringentorum septuaginta subtrahas annos ducentos et sexaginta novem, qui fluxerunt a morte Christi ad Lactantii scriptionem, profecto unus annus superque mille et decem ab excidio Trojano ad Christi Domini obitum secundum Lactantii supputationem interfluxerint. Jam vero si vulgatam lectionem sequare, addasque huic summae annos centum [Col. 0964C] et quadraginta, quos fluxisse velis a Salomone usque ad Trojanum excidium, totum tempus, quod a Salomone ad Christi excessum fluxit, unius fuerit ac praeterea mille et trecentorum quadraginta annorum; quod utique cum dicto Lactantii vehementer pugnat, asserentis infra cap. 16 et 18 hujus libri, ut ibi dictum est in notis, a Salomone ad obitum Christi nonnisi mille ac decem annos cucurrisse. Contra vero si nostram lectionem amplexus dictae summae unius superque mille et ducentorum annorum subtrahas annos centum et quadraginta, quos a Tro jano excidio ad Salomonem usque fluxisse contendimus, omnia sibi invicem Lactantii dicta consentire videbis, et summam effulgere unius anni, superque mille et sexaginta annorum, qui a Salomone ad Christi Domini obitum juxta Firmiani sententiam interfluxerint. Nec tamen mirere, quod plures anni emergant, nempe unus et quinquaginta supra dictam summam annorum mille et decem, quae d. cap. 16 continetur; nam utrobique idem fere tempus designari [Col. 0964D] intelliges, si animadverteris, hic quidem curriculum annorum fieri, ab excidio Trojano usque ad natalem diem Salomonis, et ab eodem natali usque ad Christi obitum: ibi vero non ab ortu Salomonis, sed a tempore quo jam regnabat, et prophetiam illam, quam ibi recitat Firmianus de Christo, enuntiabat sumi annorum exordium usque ad Christi Domini obitum volutorum. Salomon autem regnavit annis quadraginta, ut ex Sacra Scriptura constat, in tertio Regnorum cap. II, et secundo Praetermissorum c. IX, ex Josepho VIII Ant. cap. 7, et Lactantio inf. c. 13. Vixit quatuor et nonaginta, ut idem Josephus tradit cap. 7, ita ut ab ortu Salomonis usque ad prima tempora, quibus ille de Christo fuerit vaticinatus, sane quidem unus ille et quinquaginta anni fluxisse potuerint, et insuper anni tres. Ex quibus ita omnino scripsisse Lact. verisimillimum est, non autem alio modo memoriae lapsu, sicut Vives censuit ad cap. 20 [Col. 0965A] lib. XVIII Civit. S. August., et hic Thomasius in notis. A Trojano excidio ad Lactantii scription., anni. 1470 E quibus demptis, qui a morte Christi ad Lact. script. interfuerunt, annis. . . . . . 269 Remanent ab excidio ad Christi obitum. an. 1201 Quibus additis a Sal. ad excid. juxta hic vulg. lectionem annis. . . . . . . . . . . . . . 140 Fient a Salom. ad Christi obitum anni. . . . 1341 Contra Lactantium, qui inf. c. 16 a Salomonis prophetia usque ad Christi obitum computat annos. . . . . . . . . . . . . . . . 1010 Rursus ab excidio ad Christi obitum an. . . . 1201 E quibus subtractis, qui ab excidio ad Salomonis ortum fiunt, juxta hujus loci germanam lectionem, annis. . . . . . . . . . 140 Remanent ab ortu Salomonis ad Christi obitum [Col. 0965B] anni. . . . , . . . . . . . . . . . . . 1061 E quibus subtractis, qui ab ortu Salomonis fuerunt usque ad tempus quo prophetabat, annis. . . . . . . . . . . . . . . . . . . 54 Remanent a tempore prophetiae Salomonis ad Christi obitum anni. . . . . . . . . . . 1007

Centum et quadraginta annis antecessit. Chronologi non consentiunt; Euseb. enim annis 170; Glarean. 147.

Verbo Dei. Tertullianus: Cyprianus sermone Dei.

Et spiritu oris ejus. Ald. et Plantin. et in spiritu, etc. Ego retinui lectionem Florent. edit. quam habent Septuag., Vulg. et Cypr. Sed Tertull. adversus Prax. et alibi, et Spiritu ipsius.

Verbum bonum. Tertull. II, adv. Marcion., Cyprian. II Testimon. cap. 3, sermonem bonum.

Item Salomon, etc. Profertur hic locus ex cap. XXIV Ecclesiast. qui liber cum non sit Salomonis, [Col. 0965C] sed Jesu Sirach, ut ex prologo illius libri in Bibliis apparet, illorum tamen temporum consuetudo obtinuit (quod notat S. August. lib. XVII Civit. c. 20), ut Salomonis diceretur, vel propter eloquii similitudinem, vel quia ex Salomonis sententiis collectus videretur. Ideo non solum a Lactantio citatur sub nomine Salomonis, sed etiam ab aliis Patribus, Cypriano, qui hunc eumdem locum profert. II adv. Judae. cap. 1, Clem. Alexand. VII Stromat., Basil. contra Eunom. lib. IV, Nazianz. Orat. 8 et quamplurimis aliis; concil. item Carthagin. III, cap. 43.

Ego, inquit, ex ore Altissimi prodivi ante omnem creaturam. Cum Lactantio concordat Cyprianus: lectionem vero Septuaginta, qui habent, Ego ex ore Altissimi prodivi, nec plura, exhibet S. Ambrosius lib. IV de Fid. cap. 4, Vulg.: Ego ex ore Altissimi prodivi primogenita ante omnem creaturam.

Ego in coelis feci ut oriretur lumen indeficiens. Haec non habentur apud Septuaginta, sed in Vulg. et apud Cyprian.

[Col. 0965D] Et nebula texi omnem terram. Ita et Cyprianus: at Septuaginta, et sicut nebula obtexi terram; Vulgata, Et sicut nebula texi omnem terram.

Ego in altis habitavi. Quod apud Septuaginta legitur, , ita effertur a Lactantio, in altis. Cypr. cod. variant; nam quidam sic habent: quidam vero in altissimis, et versio recens latina, ex Septuag. et Vulg.

Et sine ipso factum est nihil. Hic punctus fit: et deinde sequitur, sed melius Graeci, cum ita novem Vaticani et omnes impressi: duo vero ex iisdem Vatic. et sine ipso nihil factum est. Hic punctus; et deinde, sed melius Graeci, etc. Unus autem etiam Vatic. et sine ipso factum est nihil: hic duo puncta fixa sunt et deinde sequitur continenter, Quod factum est in ipso vita erat. Hic rursus punctus et deinde sequitur, sed melius Graeci, etc., ex quibus lectionibus satis perspicue intelligi posse videtur, ita locum illum [Col. 0966A] Evangelii Joannis a Lactantio fuisse interpunctum et lectum, et sine ipso factum est nihil. Quod factum est in ipso vita erat, ut illa, quod factum est, non ad illa priora, et sine ipso factum est nihil, sed ad posterioris coli verba, in ipso vita erat, pertinere censuerit, contra quam putaverunt Chrysostom., Theophil., Eutym. Chrysost. enim 4 Homil. in Joan.: Cum dixerimus, inquit, sine ipso factum est nihil, non id perfecto puncto notemus: at haeretici opinantur; hi enim cum velint spiritum creatum esse, sic legunt: Quod factum est in ipso vita erat. Verum nulla profecto ratione haec intelligi potest oratio. Theophilact. in Commentariis: Pneumatomachi, qui Spiritum sanctum negant Deum, hanc particulam sic legunt, et sine ipso factum est nihil. Deinde hoc loco facto puncto, legunt quasi ab altero principio, quod factum est in ipso, etc., et interpretantur locum istum juxta suam mentem, dicentes, quod hoc loco Evangelista de Spiritu sancto disserat, dicens, quod factum est in ipso, hoc est Spiritus sanctus, vita erat. Hoc autem dicunt [Col. 0966B] Macedoniani, conantes ostendere Spiritum sanctum esse Creaturam, et enumerare cum iis, quae facta sunt. Nos autem non sic: sed puncto facto postquam dixit, quod factum est, novum principium legimus, in ipso vita erat, etc. Eadem fere Eutymius. At vero quantumvis punctum statuas post verbum nihil, locus ille minime patrocinatur errori, nec quicquam facit pro haereticis; et quidem hoc modo legunt Cyrillus, August, et S. Thom. p. p. quaest 18, art. 4, et Bibl. Complutens. ut quidam referunt, licet omnes codices Bibliorum bibliothecae meae, praesertim excusi Romae Sixti V jussu anno 1593, prorsus habent sicut Chrysostomus.



CAPUT IX.

Et sapientia Dei. Quod sapienter excogitatur, dicitur sapientia alicujus: in Deo autem, ut docet S. Thom. IV contra Gent. cap. 12, oportet sapientiam dici ex eo quod se ipsum cognoscit. Sed quia non [Col. 0966C] cognoscit se per aliquam speciem, sed per essentiam, imo idem ipsum ejus intelligere est ejus essentia; ideo sapientia Dei habitus esse non potest: sed est ipsa Dei essentia. At Dei filius est Verbum, et conceptio Dei intelligentis se ipsum; ipsum igitur Dei Verbum, tanquam sapienter mente divina conceptum, proprie Dei sapientia dicitur.

Hunc sermonem divinum ne philosophi quidem ignoraverunt. Quorum testimonia profert August. Eugubin. lib. I de Perenni philosoph. cap. 23 et seqq.



CAPUT X.

Et homini, quem induerat, quem gerebat, etc. Familiares sunt Patribus ejusmodi locutiones, ut dicant Verbum divinum assumpsisse, induisse, gessisse hominem. Nam ita loquitur Cyprian. in fine libri de Idolor. vanitate, August. in lib. de Fide cont. Manich. in principio capitis 26, Hilar. X de Trinit. circa med. Quae tamen locutiones non sunt proprie accipiendae, ut dicamus hominem assumptum, [Col. 0966D] quia ejus natura est assumpta, et quia assumptio terminata est ad hoc, ut filius Dei sit homo; alioqui falsa est et haeretica haec positio simpliciter et proprie sumpta, Dei filius hominem induit, assumpsit, gessit. Rationem affert S. Thom. in III p. quaest. 4, art. 3. Nam hoc nomen, homo, significat humanam naturam in concreto, ut scilicet est in aliquo supposito; et ideo sicut non possumus dicere, quod suppositum sit assumptum: ita non possumus dicere quod homo sit assumptus. Subdit ibi S. Thom. verba Felicis papae et Mart. in concilio Ephesin.

Post annos quadringentos et triginta. Ita leg. non ut in Ald. et Florent. trecentos triginta. Nam illum numerum habent optimi cod. B. T. P. 9 Vatic. et Theoph. in lib. de Temporib., quin etiam Scriptura sacra tam Septuag. quam Vulgatae editionis cap. XII Exod., et Paulus ad Galat. III. Verum enimvero non ipsi tantum anni servitutis, qua pressi Hebraei fuerunt [Col. 0967A] in Aegypto, sed etiam mansionis eorum in terra Chanaan computandi sunt, ut initium fiat a septuagesimo quinto anno nativitatis Abrahae, quando ipse ingressus est terram Chanaan, ut notat Hermannus Conradus in Chronic. in Jacob., et Magister historiae Scholast. Exod. XXVII. Nam apud Septuag., quorum editione utebantur Patres, sic legitur c. XII Exod.: Habitatio autem filiorum Israel, quam habitaverunt in terra Aegypto et in terra Chanaan anni quadringenti triginta: quem locum ita refert S. Aug. in Quaest. quaest. 47, ubi etiam de hoc annorum numero disputat Suidas in , et Beda.

Quo rursus esuriente, coelestis alimenti pluvia descendit. Alio ordine narratur hic historia, quam in Scriptura; nam prius fame vexati sunt. Exod. XVI.

Aureum caput bovis, quem vocant Apin, etc. Hoc etiam illis exprobratur in Psalm. CV: et fecerunt vitulum in Horeb., etc.

Amiserunt vetus nomen Hebraei. Qui ab Heber abnepote Noae per Sem ita vocabantur secundum Josephum [Col. 0967B] lib. I Antiquit. cap. 14, Euseb. in Chronic. in principio, August. XVI Civit. c. 11, Suidam, Isidor. lib. IX Orig. cap. 2, sub num. 40.

Et quoniam princeps examinis eorum Judas erat, Judaei sunt appellati. Judam nullum equidem comperio praefuisse populo Judaeorum post Moysen; nam Judas, de quo scribitur in I cap. Judic., Dixitque Dominus, Judas ascendet, etc., ab Hebraeis et Josepho lib. V Antiq., cap. 1, non habetur ibi pro nomine alicujus individui, sed pro patronymico de tota tribu, e qua sumptus est Othoniel. Dicunt itaque Judam, id est, tribum Juda cum tribu Simeon, cepisse regem Hebronis Adonibezech, etc. Judaeos itaque a Juda Israelis filios dictos vulgo malunt. Vid. Euseb. in Chronic., Isidor. ubi supra.

Sub imperio Tiberii Caesaris; cujus anno quintodecimo, id est, duobus Geminis Consulibus, etc. Is est annus Christi Domini trigesimus primus, ut apud Euseb. et omnes passim chronographos; quo fit, ut Lactantius [Col. 0967C] Salvatorem passum fuisse dicat anno aetatis suae trigesimo expleto. Ita quoque Tertullianus adversus Judae., Clem. I Stromat., African. V Annal., Hieron. in Daniel. cap. IX et epist. 22, August. XVIII Civit., c. 54, et lib. XXII, cap. 15, et ad Hesych., epist. 80, Oros. lib. VII, Cassiodor. de Consul. Alii malunt anno aetatis suae trigesimo primo, ut Apollinar. Laodicen. episcopus apud Hieronymum, sup. IX cap. Daniel., Cyrillus ad cap. XXIX Esai., Philastr. de Haeres., Sever. II Hist. et alii recentiores relati a Joann. Lucid. in libro de Vero die Passion., cap. 9. Trigesimo secundo, et praeterea paulo plus tribus mensibus, fuit aliorum opinio, quam tuetur valide Benedictus Perer. in Comment. ad Daniel. lib. II, in Disput. de 70 hebdomad. quaest. 7. Sed trigesimo tertio, et tribus mensibus, sensit Bed. de Ration. temp., cap. 45, Albert. Magn. in epist. Dionys. Areop., Onuphr. in Fast. et Chronic., Baron. Cardinalis I Annal. Denique quinquagesimo circiter anno nonnulli alii asseruerunt, ut refert S. Augustinus II de Doctr. Christ., cap. 28. [Col. 0967D] Quam opinionem ab omnibus refutatam quidam attribuunt Irenaeo II adversus Haeres., cap. 39 et 40; alii dicunt, affictam ei, et de impostura dubitant, ut Cardinalis, ubi supra.

Ante diem decimam kalendarum aprilium Judaei Christum cruci affixerunt. Sic quidem habent B. T. P. et 8 Vatic. quamvis in aliquibus impressis legatur Ante diem septimam, etc. Lectionem retinui pluribus et melioribus exemplaribus probatam. Hunc Lactantii locum, ne quem sua laude privemus, longa et pulcherrima disputatione enarravit Marcellus Francolinus in Tractat. de Tempor. Horar. Canon., cap. 73 et 74, quem compendio referemus. Per illa, Ante diem decimam kalendarum, Lactantius intelligit, non diem undecimam kalendarum, ut Paul. Middelburg. quinto Paulin., pag. 2, c. 4, et Thomasius in Notis ad hunc auctorem putaverunt: sed diem ipsam decimam ante kalendas aprilis; in qua locutione computati intelliguntur [Col. 0968A] utrique dies extremi, id est, dies qui describitur, et ipse kalendarum dies, ut recte ipse Marcell. notat d. c. 73, num. 18, refutata objectione de § Ante diem in leg. Anniculus amittitur, D. de verb. signif. et eodem § egregie explicato. His igitur verbis Lactantius putavit, Christum Dominum passum fuisse die vigesima tertia mensis martii. Idem sensit Theophil. Caesarien. vicinus apostolorum temporibus in epist. synodic. de Paschate, quae impressa legitur inter Opera Bedae, tom. II, in fin., ut adversus Middelburg. et Thomas. probat Marcell., cap. 73, num. 19 et cap. 74 in princip. Idem quoque sensit Euseb. Caesariensis in omnimod. Historia Canon. Chronicorum, cujus extat fragmentum apud Anastasium Antioch., lib. Variar. quaest., ut refert Turrian. in explanatione cap. 6 lib. II Constit. Apostolicar. Clementis Romani, et apud eumdem Marcell. Idem et S. August., Serm. 22 de Tempor., qui est de Nativ. Domini 18, Beda, de Ratione temp., cap. 65, in Chronic., Ado Viennen. in Chronicor. aetate prima in principio, Anselm. [Col. 0968B] II de Imag. Mund., cap. 17, Nicaetas et Graeci omnes, et alii quos refert Middelburg. II p., Paul. lib. V, cap. 1 et 2. Jam alias sententias recenseamus, quoto cujus mensis die passus fuerit Dominus. Hugolinus Martell. in lib. de Ann. integr. restitut., cap. 19, refert ex S. Augustino quosdam asseruisse Dominum passum fuisse nonis martii, id est, septima die martii. S. Epiphan., Haeres. 50, contra Tessarescaedecat. ait, se invenisse Acta Pilati, in quibus Pilatus indicabat, non ante octavum kalendas aprilis, ut Tessarescaedecatitae citabant, sed ante decimum quintum kalendarum earumdem, id est, decimo octavo die martii Dominum obiisse. At ipse Epiphanius d. Haeresi 50 et 51, cont. non suscip. Evang. Joan. et Apocalyp. putat, die ante decimum tertium kalendas aprilis, qui est ipse tertius decimus kalendas aprilis, id est, vigesimo die martii. Duodecimo kalendas aprilis, id est, vigesima prima die martii auctor Expositionis super Matth. cap. XXVII inter Opera Anselmi. Die vigesima [Col. 0968C] tertia martii Lactantius, et alii, ut supra. Die vigesima quinta martii, qua etiam incarnari dignatus est, scripsit Tertull., lib. cont. Judae. circa med. Chrysost., serm. de Nativ. Joan. Bapt. August. XVIII Civ. cap. ult. et de Trinit., cap. 5, et alibi, Beda, Usuard., Wandelbert, et alii in Martyrologiis. Beda rursus in lib. de Ratione Temp., cap. 28, tradit idem sensisse quamplures Ecclesiae magistros; Cyrill. in epistola ad synod. Carthagin., S. Thom. super Joan. cap. II lect. 3, S. Antonin. in Chronic., tit. 5, cap. 7, et alii innumeri: quo facile apparet, magis receptam esse hanc opinionem. Die vigesima sexta martii putavit Victorinus Lemovicen., antiquus doctor, et supputator egregius, et alii quorum meminit Beda de Ration. Temp., cap. 59, Francisc. Maurolic. in Martyrol., Onuph. in Chronic. Eccles. Die trigesima martii, fusa disputatione, aliorum omnium reprobatis opinionibus, probavit Middelburg. II part. Paul., lib. XIV, cap. 2. Die secunda aprilis etiam nonnulli, ut refert Martell. de An. integ. rest., cap. 19. [Col. 0968D] Aprilis tertia, Rogerius Baccon, Joan. de Muris, Paul. Burgen., Abulens., Lucid., Pontac., Zarlinus, et plerique recentiores. Aprilis undecima Joan. de Monte regio, quem refert Middelburg. II p. Paul., lib. V, cap. 1 et 2. Tot sunt ac tam variae de die passionis Dominicae scriptorum opiniones, ut merito quis admiretur, et magnum quoddam arcanum Dei putet, diem incarnationis ejus tunc uni Virgini matri cognitam, Nativitatis autem paucissimis, deinceps tamen utramque toti Ecclesiae innotuisse: Passionis vero diem in amplissima et celeberrima urbe obitae, principibus viris ac populis conspirantibus, Romano praeside judicante, judicii executionem indigenis atque advenis palam inspectantibus, coelo atque universis elementis horrifica signa, et longe omnium post hominum memoriam admiranda praebentibus, et toto vulgata orbe terrarum, adhuc tam parum compertam et cognitam esse.



CAPUT XI.
[Col. 0969A]

Misi ad vos, etc. Ita fere etiam apud Cyprianum adversus Judae., lib I, cap. 2.

Convertatur unusquisque a via sua mala. B. habet unusquisque vestrum; quanquam vestrum abest a Bibliis et a Cypriano.

Post corpus suum. Ita legitur in B. T. P. et apud Septuaginta hic, et in Vulg., cap. XIV, III Reg. Locus autem iste petitus est ex cap. IX lib. Nehemiae, qui secundi libri Esdrae nomine circumfertur. Vulgata hic habet; post terga sua; Cyprianus, qui hunc eumdem locum profert sub Esdrae nomine, post dorsum suum; recentiores editiones Lactantii, post cor suum.

Aemulando aemulatus sum Domino. Eodem prope modo refert Cyprianus d. cap. 2.

Et remansi ego solitarius. Sic quoque Cyprianus: at Septuaginta, cum quibus Vulgata concordat, et relictus sum ego solus. Graece autem habetur, .

Et quaerunt animam meam auferre a me. Sept. et Vulg. et quaerunt animam meam ad tollendam eam, [Col. 0969B] sive, ut auferant eam. Cyprianus ubi supra, et quaerunt animam meam auferre eam.

Et sacrificium acceptum non habeo. Rectius Cyprianus 1 Testimon. adversus Judaeos, cap. 16: acceptum non habebo, quia tam apud Septuag. quam in Vulgata, legitur non suspiciam; et Tertullianus contra Judaeos, non recipiam, vel non accipiam.

Clarificabitur. Graece est clarificatum est; et ita apud Tertullian. et Cyprian. adversus Judaeos.

Apud gentes. Sicut Cyprianus. Septuaginta, sicut in Vulgata, in gentibus. Tertullianus, in omnibus gentibus.

Serviet mihi. Septuag., Vulg., Tertull., Cyprianus, servivit mihi.

Venio colligere, etc. Ita refert ad verbum Cyprian.

Claritatem meam. Septuag. et Vulg. gloriam meam.

Et mittam ex his conservatos in gentes, etc. Saepe Patres non ad verbum proferunt loca Scripturarum, sed compendio et , iis tantum excerptis, [Col. 0969C] quae satis sint ad eorum institutum. Id saepiuscule factitare solet Firmianus, ut ego suis locis notabo; et hic quidem paucula quaedam omittit, quae reperiuntur apud Septuag. et in Vulg.

Ut ingratus in Deum populus in errorem maximum induceretur. Neque tamen inductio ipsa, vel permansio Judaeorum in errorem, in Deum tanquam in causam est referenda. Vid. Notata ad cap. 20 hujus libri pertinentia ad materiam reprobationis.

Quem ipsi Judaei serra confectum crudelissime necaverunt. Hoc tradidit Tertull. de Patientia, Origen., homil. 1 in Psal. XXXVII, auctor libri adversus Judaeos qui insecuti sunt Christum, inter opera Cyprian., Chysostom. in cap. XIX Matth., Magister Historiae Scholast. in historia quarti Reg., c. XXXII.

Filios genui. Ita Tertull. de Oration. et Cypriani codices multi initio libri de Oration. Dominic. et de Zelo et Livor., et versio latina ex Septuag., quamvis al. apud eumdem Tert. et Cyprian. reperiatur, generavi.

Et populus meus me non intellexit. Ita Tertull. V, [Col. 0969D] adversus Marcion. et Cypr. de Orat. Dominic., quamvis I Testimonior. cap. 30 habeat, et populus meus non intellexit. In multis quidem codicibus, pro , haberi , notatur ad latinam versionem ex Septuag. qui quidem habent, et populus me non intellexit. Et ita eos scripsisse affirmat S. Hieronym., non ut ait Pamel. ad Cyprianum, de Orat. dominica: Et populus meus non intellexit. Lectionem Septuaginta secuti sunt Tertull. III et IV, adversus Marcion., Basilius, atque Cyrillus.

Incassum facta est metatura: falsi scribae, et confusi sunt; sapientes trepidaverunt. Quod hic dicitur, metatura, et apud Cyprianum I Testim., cap. 3. Graece in Bibliis est , quae vox proprie juncum significat. Quamobrem recens versio latina Bibliorum ex Septuaginta sic habet: frustra factus est juncus mendax scribis; confusi sunt sapientes, et perterriti, etc. Ibi autem juncus, pro calamo et stylo accipitur; nam [Col. 0970A] juncis marinis olim scribere soliti erant veteres; et ideo S. Hieron. in Vulg. clarius vertit: Vere mendacium operatus est stylus mendax scribarum: confusi sunt sapientes, perterriti, etc. Significat quoque funem, quod scilicet ex ulva, et junco, ut tradit Plin., funes necterentur: unde et factum est, ut per quamdam etiam mensuram per funem, significat; nam funibus agros metiebantur veteres, ut ex Isidoro patet Orig. lib. XV, cap. 14, et ab Hebraeis fluxit mos iste: Amos VII: et humus tua funiculo metietur; Psalm. LXXVII: et divisit eis terram in funiculo distributionis. Funiculus autem hic geometricus arvipendium vocabatur. Glossarium, Arvipendium, et terra illa, quam mensi essent, dicebatur , ut ex auctore etymologici constat. Quin etiam apud Herodotum, pro mensura terrae persica accipitur. Ad ultimam igitur hujus nominis significationem respexerunt, qui hoc loco quod graece legitur , latine metatura transtulerunt, ut hic Lactantius, et Cyprianus, qui locum hunc ita [Col. 0970B] profert: Incassum facta est metatura falsa; scribae confusi sunt, sapientes trepidaverunt, etc. Ex quo apparet minus recte illum a Lactantio translatum, atque distinctum; non enim falsi scribae dicuntur in Bibliis, et apud Cyprianum, sed metatura falsa scribis, vel scribarum. Graece quidem habetur et scribae, in Bibliis non conjungitur cum confusi sunt, ut apud Lactant. et Cyprian., sed cum metatura falsa.



CAPUT XII.

Quod si animalia quaedam vento et aura concipere solere omnibus notum est, etc. De Equabus id videlicet proditum est ab Homero, XX Iliad.; Virg., III Georg.; Silio, lib. III et XVI; Varr. II, de Re rustic., cap. 1; Columel., lib. VII, cap. 25; Plin., lib. IV, c. 22; Solin., lib. III, cap. 26 et 47; Justin., Hist. initio libri XLIV, lib. VIII, cap. 42, lib. XVI, c. 45; Martian. Capell., lib. VI, c. de Divisione terrae.

Infirmatus est uterus Virginis, etc. Hic Salomonis [Col. 0970C] locus fortasse exciderit ex iis libris, quos composuisse illum tradit Scriptura III Reg., cap. IV, in fin.; nunc vero desiderantur. Porro dixerim, vel hunc locum non ex ullo canonicorum Scripturae librorum excidisse, vel non a Salomone de Maria Virgine prolatum esse, cum certum sit beatissimam illam atque sanctissimam nullum ex Conceptione, aut Nativitate Salvatoris damnum aut dolorem sensisse, cujus contrarium hinc videtur inferri. Nam dicitur Esai., XXXV: Germinans germinabit sicut lilium, et exultabit laetabunda, et laudans. Id quoque asseruerunt sancti Patres, et DD. omnes; Cypr. de Operib.; Card. in nat. Christi; S. Zeno episcop., serm. 6 de Nat.; S. August., serm. de Assump.; S. Thom., III part., quaest. 35, articulo 6, ad prima.

Concipiet in utero. Sic Luc., I, ex hoc loco Esai. Tertull., III, adversus Marcion. et de Trinit., Cypr. epist. 9, juxta editionem Morellii, et alias antiquiores; quamvis juxta edit. Manutii, quam ibi probavit et recepit Pamelius, et II Testimon., c. 9, et Ambros., [Col. 0970D] lib. I de Cain et Abel, cap. 3, habeant, in utero accipiet, quod magis accedere putavit Pamelius ad lectionem LXX, qui habent et ita apud eos olim quoque lectum testatur S. Hieronym. de opt. genere interpretandi. Verum si propriam significationem verbi concipio expendamus, non ei frustra in utero reducitur, neque differre, utrum dicamus concipiet in utero, vel accipiet in utero. Non enim verbum concipere, absolute positum, accipere in utero significat, sed simpliciter apprehendere; et ideo interpretes etiam in latina versione graecorum Bibliorum cum ipsis LXX, recens edita illud , non accipiet, sed ut Lactantius, et alii supra relati, transtulerunt concipiet. Aldina editio et Plantiniana hic habent in uterum. Ego secutus sum Florentinam Juntarum, in utero, quae cum Tertulliano concordat, Cypriano, aliis. Vulgata editio apud Esaiam simpliciter legit concipiet.

Et vocabis nomen ejus Emmanuel. Ita plerique Lactantii [Col. 0971A] codices habent, t etiam Tertullianus adversus Judae. et Cyprian. d., cap. 9, et Hieron. ad Pammach. de opt. gener. interpret., Florent. editio Juntarum hic habet, vocabitur, cum Vulg. et Cambronen. Codice Cypriani d. epistola 9, ut testatur ibi Pamel. Sed Septuaginta cum Aquila, Symmach. et Theodot., teste S. Hieron., transtulerunt, vocabis; et ita legunt plerique veterum, quamvis Chrysostomus in commentariis ad Esai. et in Psal. XLIV, et Cyrillus mavelint cum Evangelista Mattheo , vocabunt.

Ipsi autem non crediderunt, etc. Hic locus paulo aliter legitur, quam in Lactantio, tum apud Septuaginta, tum in Vulg. Apud Septuaginta: Ipsi autem non crediderunt, et exacerbaverunt Spiritum Sanctum ejus, et conversus est eis in inimicitiam: ipse pugnavit contra eos, et recordatus est dierum antiquorum. Ubi est, qui eduxit e mari pastorem ovium? etc. Vulg.: Ipsi autem ad iracundiam provocaverunt, et affixerunt Spiritum Sancti ejus, et conversus est eis in inimicum, et ipse debellavit eos, et recordatus est dierum [Col. 0971B] saeculi Moysi, et populi sui. Ubi est, qui eduxit eos de mari cum pastoribus gregis sui? etc. Videmus in utrisque Bibliis haberi, non de terra, ut in Lactantio, sed de mari, ut est in Hebraeo. In caeteris tamen versionibus scriptum esse, ut apud Lactantium, , notatur ad versionem latinam ex Septuag.

Exultent coeli desuper, etc. Hic Lactantius aliquid commune habet cum Septuag. et aliquid cum Vulgat. Illi enim: Laetetur coelum desuper, et nubes spargant justitiam; germinet terra, et proferat misericordiam, et justitiam germinet simul. Ego sum Dominus, qui creavi te, etc. Vulg. Rorate, coeli, desuper, et nubes pluant justum: aperiatur terra, et germinet Salvatorem, et justitia oriatur simul. Ego Dominus vocavi eum.

Ecce natus est nobis puer, etc. Ita prorsus totum hunc locum refert Cypr. II Testimon., cap. 21, sed apud Sept. quia parvulus natus est nobis; Vulg. parvulus natus, etc. Item Sept. et Vulg. , super humerum.

Vocatum est. Septuag. et Aquil. Ignatius epist. ad [Col. 0971C] Antiochen., et Euseb., lib. VII Demonstrat. , vocatur, sicut etiam Iren., IV, adversus Haeres., cap. 66. Vulg., Symmach., Tertullian., , vocabitur. Theodot. , vocavit.

Magni consilii nuntius. Sic habent et mss. Codices Cypriani, attestante Pamelio, non autem magnae cogitationis, ut quidam impressi; eamque lectionem exhibent Septuaginta, , item Tertullianus, Ambros., initio III, in Luc., Hieronym. in Commentar.

Et omnes populi. P. habet, et omnis populus, etc., et ita editio quoque Florentina. Sed ego retinui lectionem Aldinae, Plantin. et meliorum mss. quam habent Sept. et Vulg. et auctor Expositionis symbol. Apost. inter opera Cypriani, et Lactantius ipse ad finem hujus capitis, nullo exemplari discrepante.

Et potestas ejus aeterna, etc. B. et potestates ejus aeternae, quae nunquam transibunt. Sed ego hic quoque priorem retineo mss. optimorum, et excusorum omnium, quae congruit cum Septuag. et Vulg., cum Tertulliano, item et Cypriano adversus Judae., et ipso [Col. 0971D] Lactantio ad fin. capitis.

Sic dicit Dominus Deus Christo Domino meo. Ita quidem Tertullianus saepe, et Cypr. I adv. Judae., c. 21, quae lectio merito damnatur a S. Hieron. in Comment.: Scio, inquit, in hoc capitulo non solum Latinorum, sed etiam Graecorum plurimos vehementer errare, existimantium scriptum esse: Sic dicit Dominus Christo Domino meo, ut intelligatur juxta illud, quod alibi legimus: Pluit Dominus a Domino, et Dixit Dominus Domino meo; neque enim , quod Dominum sonat, sed dicitur, id est, Cyro, etc. Septuag. quidem: , Sic dicit Dominus Deus Christo meo Cyro. Et Vulg. Haec dicit Dominus Deus Christo meo Cyro. Hic Cyrus rex Persarum primus fuit, qui postea Judaeos captivos solvit, ut Josephus tradidit, lib. XI Antiquit., cap. 1, et Lactantius supra, cap. 5 et 10.

Et civitates non claudentur. Sic habent Sept. Tertull. [Col. 0972A] Cyprian. Cyrillus. Aliqui malunt , id est, portae, ut in Vulg.

Aperiam tibi. Haec apposui ex Bon. Cod. et ex Septuag., quamvis in multis Lactantii exemplaribus desint. Tertull. adversus Marcion lib. IV et V, aperiam eis: sed Hebraeus textus, chaldaeus, graecus, latinus habet ut in nostro.

Tunc sublato de rebus humanis omni malo, aureum saeculum, etc. Hoc scilicet saeculum aureum futurum esse falso credidit illud tempus mille annorum, quod ipse et alii nonnulli commenti sunt, de quo dicemus in notis ad cap. 24, lib. VII.



CAPUT XIII.

Sine patris officio virginali utero procreatus est. Observa locum adversus Carpocratitas et Cerinthianos, qui Christum ex semine Joseph fuisse conceptum blasphemabant. Sic supra cap. 12: Sanctam Virginem, etc. et infr. cap. 5, in pr.

Ut mediam inter Deum et hominem. Id est, inter [Col. 0972B] divinam et humanam naturam. Sic infra c. 25: Fuit igitur, inquit, et Deus, et homo inter Deum et hominem medius constitutus, etc. His locis Christus Dominus a Lactantio vocatur medius. At d. cap. 25, mediator dicitur. Differt autem dicere, Christum esse medium, vel esse mediatorem, ut docet S. Bonavent. in III Sentent., dist. 19, quaest. 2. Nam medius dicit convenientiam cum extremis; mediator non tantum convenientiam, sed etiam officium reconciliationis: ille Graecis est, hic vero , ut ipse Lactantius tradit d. c. 25. Ergo ut ibi scribit S. Bonaventura, Christus dicitur medius inter divinam et humanam naturam, quia concurrunt in eo duae illae naturae sicut in una persona, in quantum est una persona in duabus illis, non in divina tantum, neque in humana tantum, sed in utraque. Dicitur medius alio quoque modo, quia extiterunt in eo proprietates duabus naturis conformes, beatitudo videlicet simul et mortalitas: in ea cum Deo confertur, in hac cum homine.

[Col. 0972C] Substantiam gerens. Substantia hic non est , id est natura, ita ut intelligatur Christum Dominum gerere mediam substantiam, id est, naturam quamdam quasi tertiam inter divinam et humanam, ex eisdem, divina et humana, confusis simul ac mixtis conflatam et constitutam, ut delirus somniabat Eutyches, in Constantinopolitano et Chalcedonen. concilio sub Leone I, in Hispaliense II, et ab ipsomet Leone, in multis ejus epistolis, praesertim in 14 ad Synodum Ephesinam, et 17 ad Pulcheriam Augustam condemnatus, disputationibusque refutatus a Gelasio Papa, Damasc. III de Fide Orthod., Boetho de Duab. nat., S. Thom. IV, cont. Gent. cap. 35. Quia non unam, sed duas naturas ita gessisse Christum Dominum confitemur, divinam scilicet et humanam, ut utraeque perfectae, impermixtae, atque inconfusae permanserint, et nequaquam altera in alteram sit transmutata; et ideo ex utrisque naturis, et in utrisque naturis Christum consistere profitemur: in utrisque quidem, quia utraeque manent; ex [Col. 0972D] utrisque vero, quia utraque, adunatione manentium, una fit persona Christi, ut concilium ipsum Chalcedonense definit, et fuse docet Boeth. in d. lib. de Duab. natur. Neque etiam hic accipitur substantia, pro , id est essentia, vel pro , id est, substantia: sed proprie pro . Nam quae dictio Latinis substantia eadem est Graecis . Verumtamen quia proprie, principaliter, et maxime substantiae dicuntur primae substantiae, id est, secundarum substantiarum individua, quae in natura rationali et intellectuali dicuntur supposita, et personae, in hoc proprio accipitur significatu hoc nomen , ut individuum, suppositum, personam significet, quemadmodum docet Boethus ubi supra cap. 3, et S. Thomas in III part. quaest. 2, art. 3, ad 2. Ita igitur et substantia. Quare, inquit Lactantius, ut mediam substantiam gerens, id est, ut media persona existens inter Deum et hominem, id est, inter divinam et humanam [Col. 0973A] naturam, quippe quae ex duabus et in duabus naturis consistit modo, quo diximus, nostram hanc fragilem imbecillemque naturam, quasi manu ad immortalitatem posset educere.

Ex utroque genere permixtum, etc. Quaestio fuit olim diu agitata, utrum terminus unionis Verbi increati ad humanitatem esset persona simplex, vel composita; et multi Theologi veteres id non ausi sunt affirmare, ut novimus ex Magist. sentent. in 3, distinct. 2, S. Thom. quaest. 2, artic. 3; Bonav. art. 1, quaest. 2; Scot. quaest. 3; Durand. quaest. 3; Richard. art. 2, quaest. 2; Gabriel. quaest. 1, art. 3; Marsil. quaest. 6, art. 3, dub. 3, Almain., quaest. 1, conclus. 2, Alens. III part., quaest. 6, memb. 2, art. 5, Cajetano in III par. quaest. 2, art. 4, et in I par., quaest. 3, art. 8. Aiebant enim compositionem absolute dictam in suo formali conceptu dicere imperfectionem in utroque componente, et ideo repugnare divino Verbo. Sed facile respondetur id verum esse in aliis compositionibus, in quibus componentia ex [Col. 0973B] sua natura instituta sunt, et ordinata ad componendum; in illis enim componentia perficiunt se invicem, et compositum est perfectius singulis componentibus, et ideo talis modus compositionis dicit imperfectionem. At vero in hac admirabili compositione, Verbum non est natura sua ad hanc, vel ad ullam aliam compositionem ordinatum, quamvis ex gratia sese accommodet ad componendum hunc hominem, in quo non ipsum perficitur, sed humanitas. Nec quicquam suae demitur perfectioni, quia non mutatur nec aliquid suae perfectionis amittit; et propterea hoc compositum simpliciter, seu intensive, non est perfectius altero componentium, scilicet Verbo; quia illud est simpliciter infinitum, in se continens eminenter quicquid perfectionis est in humanitate: extensive autem includit formaliter aliquam perfectionem, quam non includit solum Verbum. Ac denique quamvis esse Verbi secundum se non resultet ex Verbo et humanitate, tamen esse hujus hominis, ut sic ex unione [Col. 0973C] utriusque resultat; nec aliud quidquam est de ratione compositionis aut compositi formaliter loquendo, quam ut sit vere unum ex plurium rerum reali unione resultans. Et haec ratio formalis compositionis non dicit imperfectionem in utroque componerte aut ad summum in altero: reliqua vero, quae imperfectionem important, accidentalia sunt ad rationem compositionis ut sic. Ergo quia, ut dictum est, Christus est unum quoddam ex diversis rebus (et est ratio e S. Basil. sumpta ad fin. II cont. Eunom.), et ideo negare cogimur, hujus unionis terminum simplicem esse, et consequenter compositum affirmare; sunt enim haec duo plane contradictoria. Et confirmatur etiam, quia magis compositus est Christus, ut hic homo, quam sola humanitas; Christus enim intrinsece includit humanitatem, et aliquid aliud. Idcirco recentiores omnes theologi docent, absolute et simpliciter dicendum esse, terminum unionis Verbi increati ad humanitatem esse personam compositam, eamque unionem esse veram et propriam compositionem; [Col. 0973D] S. Thom. in III par. quaest. 2, art. 4, et est conclusio definita in V synod. Action. VIII, Can. 4 et 7, et in VI synod. Action. IV, epist. 1, Agathon. Action XI, epist. Sophron., Action XIII, Canon 6, et in concilio Lateranen. sub Martin. III, consultat. V, Canon 17, condemnat eos, qui quae 4 ubi confirmantur Canones Synodi, et consulta de Christo in illis conciliis sunt definita, negant proprie et secundum veritatem dicta esse; et ibidem Canon. 6, definit proprie, et secundum veritatem in duabus et ex duabus naturis subsistere: illa vero particula, ex, procul dubio compositionem designat. Hoc et sancti Patres fatentur; Dionys. cap. 1, de Divin. nomin. et cap. 3, de Eccles. Hierarch., par. II., Damascen. lib. III, c. 3 et seqq., Greg. Homil. 38, in Evang., Athanas. initio Oration. Quod unus sit Christus, Petrus Diacon. de Incarnat. et Grat.: A Sanctis, inquit, Patribus adunatione divinitatis et humanitatis Christus Dominus [Col. 0974A] compositus praedicatur; idque definitum dicit in quodam concilio Antiochen. contra Paulum Samosatenum. Ut igitur hanc compositionem et hujus unionis veritatem explicarent, usi quoque sunt Patres aliis nominibus, scilicet mixtionis, vel commixtionis, ut hoc loco Lactantius, et Euseb. Emis. in Homil. super illud Joan. III: Amen, amen dico vobis, non est servus major, etc. Gregorius Nazianz. compositionem hanc vocat novam mixturam, et admirandam temperationem in Orat. 42, Tertullian. de Carn. Christ. et Apologet. cap. 21, dicit in Christo esse hominem mixtum Deo; et ita fere Hilar. lib. II, de Trinitat. cap. 13. Item usi sunt nomine adunationis, copulationis, ex duobus conjunctionis; ut Chrysost. Homil. 10, in Joann., Justin. lib. de Ver. Fid. expos. ad fin., Cyrill. epist. ad Nestor. Item nomine concretionis, ut Cypr. lib. II, advers. Judae. c. 10: Homo, inquit, et Deus Christus, ex utroque genere concretus. Locutiones tamen, quae mixtionem dicunt, non sunt proprie accipiendae, quia cum utraque natura [Col. 0974B] in se perfecta inconfusaque permanserit, ut contra Eutychen fuit constitutum, ibi proprie mixtio, vel mixtura esse non potuit: sed usurpatae sunt a sanctis Patribus, ad insinuandam duntaxat hujusce compositionis veritatem. Nos autem ab eis omnino temperare debemus, nec Patres, ut ait S. Aug. IV de Doctr. Christ. cap. 3, in verbis omnibus imitari, quia pares eis gratias non habemus.

Fatigata est Aegyptus. Ita est Cyprianus II Testimon. cap. 6, secutus Septuaginta, , pro eo, quod est in Vulgata juxta Hebraicam litteram, labor Aegypti.

Et Saba viri alti. Ita prorsus scribendum, ut Saba conjungatur cum viri alti, nullo interjecto puncto, sicut mendose in omnibus Lactantii exemplaribus; ita enim intelligitur, viros altos Saba transgressuros esse etc., juxta lectionem omnium Bibliorum Hebr., Graec., Latinor., Tertull. adv. Prax., Cypriani ubi supra, et aliorum Patrum. Pro eo quod hic habet Lactantius [Col. 0974C] Saba, Septuaginta, Vulgata, Tertull. et Cypr. habent, Sabaim: sed nihil refert, quia utroque nomine Sabaei intelliguntur, illi scilicet, qui a Saba filio Chus, de quo X Genes. descenderunt, eamque partem Felicis Arabiae incoluerunt, quae ad Mare rubrum, sive Arabicum appellatum vergit; hic enim in Hebraeo habetur . . . Alii Sabaei sunt descendentes a Saba filio Regma, de quo eod. c. Genes. illius accolae partis Arabiae Felicis, quae magis vergit ad sinum Persicum. Unde Plin. lib. VI, cap. 28, dixit, Sabaeos ad utraque maria porrectis gentibus habitare; intelligitur enim de mari Arabico, sive rubro, ac de Persico, et de utraque gente Sabaeorum, tum eorum qui a Saba filio Chus, tum etiam eorum qui a filio Regma duxerunt originem. Quanquam profani scriptores hanc nobis e Sacris litteris cognitam distinctionem ignotam habuerint: sed utrosque tanquam unam gentem descripserint; et tam Graeci, quam Latini, utrumque Saba, et ab ipsis denominatos Sabaeos, nullo appellationis discrimine nominarint, [Col. 0974D] quod et Perer. notat ad Genes. ubi supra. Verum Hebraei ita utriusque nomen discriminant, ut Saba filium Chus prima littera scribant per [Figure: [Hebrew text] 5Kb] Samech, quod est s tenue, et exile: filium autem Regma prima littera designent per [Figure: [Hebrew text] 5Kb] scin, quod est s crassum. Vid. Isidor. lib. IX, Orig. cap. 2, sub num. 30. Unde ille recte Seva, et ab eo Sevaei, hic autem potius Sceva, et ab eo Scevaei viderentur dicendi. Utriusque populi meminit Psalmus LXXI, ubi quod in Hebraeo est, Reges Sceva, et Seva, in Vulg. et apud Septuaginta legitur, Reges Arabum et Saba dona adducent, etc. Videlicet S. Hieron. et Septuaginta, pro Sceva, vertentes Arabum, designare voluerunt progeniem a Saba filio Regma descendentem, Arabiaeque Persici sinus imperitantem.

Et post te ambulabunt vincti compedibus, et adorabunt, etc. Septuaginta, Et post te sequentur vincti manicis, et transibunt ad te, et adorabunt te. Sed cum [Col. 0975A] Lactantio omittente illa, et transibunt ad te, consentit Vulg. Cyprianus II Test. cap. 6, Cyrill., Euseb. Demonstrat V.

Et te precabuntur. Ita Vul., sed Cyprianus, et ipsemet Lactantius inf. cap. 29: Et in te precabuntur, cui lectioni consentiunt Septuag. .

Hieremias. Locus hic non in Hieremia reperitur, sed in Baruch. cap. III, qui et a S. Augustino sub nomine Hieremiae citatur lib. XVIII Civit., cap. 32, Cypr. II Testim. cap. 6, Chrysost. Homil. de Trinit., Cassiodoro in Psalm. LXXXI. Nam cum Baruch esset Hieremiae scriba, et discipulus, quamplurimi veterum citare solent testimonia libri Baruch sub nomine Hieremiae, praesertim Clemens Alexand. pr. Pedagog. cap. 10, Hilar. IV, de Trinit., Basil. IV, contra Eunom., Ambros. pr. de Poenit. cap. 8, et pr. Hexaemeron cap. 14, alii.

Et non deputabitur alius absque illo, qui invenit omnem viam prudentiae. Septuag. et non aestimabitur alius ad eum, adinvenit omnem viam scientiae. Vulg. [Col. 0975B] et non aestimabitur alius adversus eum, hic adinvenit omnem viam disciplinae. Sed Cyprianus prorsus ut Lactantius totum hunc locum refert.

Thronus tuus. Ita Graece est apud Paul. ad Hebraeos I: et ita legit Aquil., Symmach., Tertull., Cyprian. Qua de re vid. Euseb. super hunc locum, Hieronymum ad Principiam, Chrysostomum.

Virga aequitatis. Ita et Cyprianus, pro eo, quod in Vulg. et apud Septuag. habetur, virga directionis.

Et odio habuisti injustitiam. Sept., Vulg., Tertull., Cyprian. iniquitatem: Aquila vero, teste Eusebio, , impietatem.

Oleo exultationis. Ita Septuaginta, et ita quoque Cyprian., S. August., Hieron. pro eo quod Vulgata, Tertull., Aquila legunt, , oleo laetitiae; al. , oleo nitoris, et splendoris, sicut Symmach.; quae lectio prope abest ab Hebraeo sason, id est, venustatis, gloriae, ornamenti.

Et homo est; et quis cognovit eum? Sic Septuaginta totum hunc locum, nisi quia ibi, ut in Vulg. [Col. 0975C] pro. cognovit, legitur cognoscet, ut etiam eumdem locum referunt Tertull. et Cypr. adv. Judae. et Epiphan. I cont. Ebionit. Qui quidem locus cum paulo aliter habeatur in Vulgata, videlicet, pravum est cor omnium, et inscrutabile: quis cognoscet illud? Putaverunt aliqui, hodie apud Hierem. non extare.

Et mittet eis Deus hominem, etc. Septuag. Et mittet eis hominem, qui salvabit eos, judicans salvabit eos. Vulgata, Et mittet eis Salvatorem et propugnatorem, qui liberet eos.

Et exsurget homo. Ita et Cyprianus juxta Septuaginta: sed Symmach. pro homo, maluit, ut Vulgata, , sceptrum, vel virga.

Non intellexerunt in operibus Domini. Sic habet cod. B. et Cyprianus adversus Judae. lib. I, cap. 3, et Septuag. At in Florent., Aldin., Plantinian. editione legitur, ut in Vulgata, non intellexerunt opera Domini.

Et qui exsurget. Ita Cyprianus I Testimon. cap. 21, [Col. 0975D] et Pauli Interpres ad Hebraeos cap. XV; Septuaginta, , et qui consurgit.

In eum gentes sperabunt. Ita Interpres Paul. ubi supra, et Cyprianus in mss. e quibus Pamel. pro in illo, contra impressiones Vulgatas cudendum curavit in illum. Septuaginta juxta Romanam recentem editionem habent, , in ipso, quamvis Pamel. graece legerit, .

Et erit requies eorum in honore. Suspicor Lactantii Biblia in dictione, eorum, mendum habuisse; nam prophetia illa de Christo dicitur, et Septuaginta ac Cyprianus habent, et erit requies ejus honor. Vulg. et erit sepulcrum ejus gloriosum.

Spiritus scientiae et pietatis. Ita legendum, ut in B. T. P. et Plantin edit., non ut in Florentina et Aldina, Spiritus pietatis; nam illa scientiae et, sunt apud prophetam ipsum, et Cyprianum.

Et implebit eum spiritus timoris Domini. Concordat [Col. 0976A] haec lectio Lactantii cum Vulgata ac Cypr. II Testimon. c. 11, quanquam Septuaginta ita distinguunt, ut post, eum, ducatur virgula, Spiritus scientiae et pietatis replebit eum, spiritus timoris Domini.

Et parabo regnum ejus. Ita legitur in B. T. P. Septuag., Vulg., Cypr. advers. Judae. lib. I, cap. 15, et lib. II, cap. 11, pro eo quod est hic in impressis, et parabo semen ejus.

Et civitatem, quam de suo nomine Hierosolyma nuncupavit. Non eam Salomon condidit, ut falso tradit Lactantius hic et infra cap. 13. Quomodo enim Scriptura Sacra toties de ea mentionem faceret, dum de temporibus Josue, Judicum, Regum sermonem habet, quae sane multo antea fuerunt, quam Salomon nasceretur? Josu. cap. X, XII, XV, XVIII; Judic. I et XIX. Reg. lib. I, cap. XVIII, lib. II, cap. V, VIII, IX, X et alibi. Condita vero creditur a Melchisedech rege circa annum a mundi origine bis millesimum et vigesimum tertium tempore Abraham, et Hebraice Salem, Graece Solima dicta; atque ab eo quinquaginta annis [Col. 0976B] possessa videtur, quam deinde Jebusaei a Jebusaeo filio Chanaam prognati occupaverunt, a quibus Jebus et Jebusaeum aliquandiu est appellata, quo tempore Josue illius regem occidit. Tenuerunt autem eam Jebusaei annos octingentos et viginti quatuor; tantumque urbis firmitati fidebant, ut Davide rege ipsam oppugnaturo, per contemptum caecos, claudos ac mutilos in moenibus collocarent, jactantes hosce ad propellendum hostem sufficere. Sed cum expulsis Jebusaeis David urbe potitus esset, eam instaurans, et arce muniens, totius Judaeae Metropolim fecit; ac deinde Jerusalem, quasi Jebus Salem, littera b in r euphoniae gratia mutata, Graece autem inflexo vocabulo, Hierosolyma est appellata. Eupolemus tamen apud Euseb. lib. IX. Praeparat. a templo quod Salomon in ea magnificentissimum extruxit, Hierosolymam, quasi nuncupatam putat; enim Graecis templum est, eo quia sit sacrum. Lactantius vero cum et ipse putarit eam Urbem a Salomone denominatam, [Col. 0976C] ea denominatione deceptus, falso credidit a Salomone conditam. Strabo a Moyse aedificatam scribit lib. XVI. Sed praeter notata loca videndi sunt Josephus VII Antiquit., cap. 3, et lib. VII, de Bello Judaic. cap. 18, et Hegesippus. Item Hieronym. de locis Hebraicis ad Dardan. et ad Damasc. Suidas in Melchisedech.

Qui illam aedificaverunt. Vulgata, qui aedificant eam. Septuaginta aedificantes.

In vanum vigilavit. Ita et Septuag. et eodem modo iste locus citatur aliquoties a S. Hieronymo, et a Cassiano lib. XII, cap. 9. Vulg.: frustra vigilat.

Custodivit. Septuag. et Vulg. Custodit.



CAPUT XIV.

Idem necesse est habeat in eo sacerdotium sempiternum. Eadem disserit Cyprianus adversus Judaeos lib. I, c. 16. Et de sacerdotio Christi videndus S. Thom. III p., quaest. 22.

[Col. 0976D] Qui omnia, quae sunt in corde meo, faciat. Septuag. qui omnia, quae in corde meo, et qui in anima faciet. Cyprianus cum Lactantio concordat, nisi quia, pro faciat, habet faciet, cum Septuag. et Vulg.

Et transibit in conspectu meo. Septuag. Et transibit coram Christo meo; et concordat cum Vulgat. et Hebrae. et ita hunc locum profert S. August. In aliis versionibus est, , Christis meis; et Cyprianus I Testimon. cap. 17: In conspectu Christorum meorum.

Et ostendit mihi Dominus Deus Jesum, etc. Deus non legitur in Vulg. nec apud Septuag. nec apud Cyprian. II Testimonior. cap. 13.

Ut adversaretur ei. Ita Septuag. et Vulg.; at cod. B. habet, ut contradiceret ei.

Imperet tibi Dominus in te. Septuag. et Vulg. increpet Dominus in te.

Et ecce titio ejectus ab igne. Septuag. Nonne ecce [Col. 0977A] hoc ut turris est erutus de igne: in Bibl. Compluten. et apud Theodor. et S. Hieron. Numquid non iste torris est, etc. ut in Vulgata.

Auferte vestimenta sordida ab eo. Post haec verba, apud Septuaginta et Cyprianum subduntur illa: et dixit ad eum: Ecce abstuli iniquitates tuas; et in Vulg. Ecce abstuli iniquitatem tuam, quae forte omisit Lactantius compendii causa, ut et alia paucula.

Et induite eum. Sic Septuaginta, Tertull, Cypr., sed Vulg. sermonem continuat cum Jesu, et indui se.

Tunica talari. poderem, quod est apud Septuag. Tertull. et Cyprian. Lactantius interpretatus est, tunicam talarem, cui adstipulatur S. Hieronymus.

Et dabo tibi, qui conversentur in medio horum circumstantium. Ita legitur apud Septuaginta: sed Vulgata parum variat; ibi enim: Et dabo tibi ambulantes de his, qui nunc assistunt: illa vero sunt omissa, quae ante verba haec posita sunt in utrisque Bibliis, , et si custodieris atrium meum.

[Col. 0977B] Prope quingenti anni numerantur. Ita scriptum est in B. T. P. novem Vaticanis et Plantiniana. At Aldinae, Florentinae et aliis nonnullis editionibus desit prope. Porro Zacharias prophetabat anno secundo Darii IV, Persarum regis, ut habetur Zachariae I et Esdr. I cap. V, ab Euseb. in Chron. sub Olympiad. 64, et Hieronym. in prolog. Commentar. ad Zachar. a quo tempore, usque ad annum quintum decimum Tiberii Caesaris, Eusebius computat annos quingentos quinquaginta octo in Chronic. sub Olympiad. 202.

Darii. Quarti Persarum regis, ut dictum est, qui ab Euseb. statuitur sub Olymp. 64.

Et Alexandri. Hic Alexander non est ille Magnus vocatus, Philippi filius, Macedonum Rex vigesimus tertius, qui ab Eusebio ponitur sub Olympiade centesima undecima: sed Alexander decimus Macedonum rex, qui ab eodem Euseb. sub Olympiad. 69 censetur.

Qui fuerunt non multo priusquam Tarquinius Superbus [Col. 0977C] exactus est. Darium non post, sed ante exactum Tarquinium fuisse constat; quippe qui in Persas imperium susceperit Olymp. sexagesima quarta secundum Euseb. Tarquinius exactus est Olympiad. sexagesima septima.

Filium suum legavit ad homines. Multi mss. et excusi habent, Filium suum principem angelorum legavit ad homines: quos si quis sequi malit, et ea retinere, principem Angelorum, non magnopere repugnabo, cum hic intelligam in ea dictione, angelorum, non naturam aliquam, sed munus et officium designari; perinde enim est ac si dixisset, primum legatorum, sive nuntiorum. Nam angelus graece, latine est nuntius, quo nomine etiam in Sacris Litteris, nedum a Lactantio et Cypriano II Testim. c. 5 et aliis, Christus appellatus est angelus: Esai. IX apud Septuaginta, magni consilii angelus; et ita locum illum effert Cyprianus sermone de nat. Christi; Lactantius supra cap. 12, latinam ipsam maluit vocem, magni consilii nuntius; Malach. III: Angelus Testamenti; et [Col. 0977D] Joan. Apocalyp. XX: Vidi angelum descendentem de coelo, etc. quem locum de Christo Domino plerique interpretantur. Jure quidem Christus dicitur princeps nuntiorum, seu legatorum (nam et hoc eum nomine vocat inf. cap. 25 et 29, et lib. de Ira Dei, cap. 2), cum maximam omnium ad homines legationem obierit, ut diximus supra cap. 8. Vel dixit principem, id est, caput angelorum, juxta illud Apostoli ad Coloss. II: Qui est caput omnis principatus et potestatis, etc. Est autem eadem ratio et de angelis omnium aliorum ordinum, ut docet S. Thomas III. p., quaest. 8, art. 4. Ego codicis B. cui ob miram ejus vetustatem plurimum tribuo, et Plantinianae editionis lectionem secutus sum.



CAPUT XV.

Cum primum coepit adolescere, tinctus est a Joanne propheta in Jordane, etc. Circiter triginta annorum [Col. 0978A] erat, cum baptizatus est JESUS, Lucae III, sive locum illum exponamus, ut duobus mensibus minor esset annorum triginta, ut Epiph. haeres. 51, Jansen. in Concord. sive ut esset in ipsomet trigesimo aetatis anno, ut Tertullianus African. apud Hieron. in Daniel. cap. IX, Magister histor. Scholastic. in hist. Evang. cap. 33, qui trigesimum annum ita ab eo incoeptum tradit, ut tresdecim tantum dies ejusdem anni peregisset: quae fuit multorum quoque Sanctorum Patrum sententia: Irenaei adv. Haeres. lib. II, c. 10, Greg. Nazianz. Hom. in S. Laurent., Theophilact. et Euthymii in III Lucae, et deinde recentiorum, Carthusiani, Cajetani in idem cap. 3, et aliorum: sive denique ut jam explevisset trigesimum, et trigesimum primum inchoasset, ut Ignatius Martyr ad Trallian., Chrysost. Homil. 10 in Matth., Euthym. in eumdem Matth. cap. 3. Quibus quidem temporibus nemo, ut puto, initium fecerit adolescentiae.

Purifici roris perfusione. Ita legendum est ex B. T. P. et Florentina editione; non, purificati, etc. ut [Col. 0978B] in Aldina et Plantiniana. Et ex hoc loco fortasse intelligitur, in primitiva Ecclesia morem baptizandi fuisse, non baptizandos immergendo, vel desuper aquam effundendo, sed tantummodo baptizandos aspergendo, quod propter baptizandorum multitudinem, quae saepe simul conveniebat, eo tempore contigisse putandum est. Caeterum cum in immersione expressius repraesentetur figura sepulturae Christi, modus baptizandi per immersionem, vel effusionem, quo utitur hodie Ecclesia, est laudabilior, ut asserit S. Thom. in III p. quaest. 66, art. 7.

Filius meus es tu, etc. Paulo aliter reperitur hic locus apud Matth. III, Marc. I, Luc. III.

Confortamini manus resolutae, etc. Paululum variat lectio et distinctio hujus loci apud Septuag., in Vulg., apud Tertullian. IV, adversus Marcion. et Cyprian. II Testim. cap. 7. Vid. Francisci Lucae Burg. Annotationes in Bibl.

Mutorum. Ita est in Vulgata et Cypriano, pro eo [Col. 0978C] quod apud Septuag. , difficulter loquentium, sive balborum.

Et rivus in terra sitienti. Sic quoque Cyprianus adversus Judae. cap. 7, transtulit illa, . Sept. et vallis in terra sitienti. Vulg. et torrentes in solitudine.

. In cod. Sibyll. .

Ascendit in montem quemdam desertum, ut ibi adoraret. Ubi cum triduo moraretur, et fame, etc. Duorum miraculorum de satiata a Domino multitudine videtur Lactantius historias confudisse. Nam primum quidem contigit, quando a Nazareth secedens navicula transfretavit in desertum, et secutae eum sunt turbae terrestri itinere, de quo Matth. XIV, Luc. IX, Marc. VI, Joan. VI. Ibi vero non secesserat Jesus in montem ante patratum miraculum, neque triduo moratae fuerant turbae; sed quinque panes, et duo pisces multiplicati quidem fuerunt, multitudo per quinquagenos distributa, quinque hominum millia saturata, residuorum [Col. 0978D] fragminum duodecim cophini impleti. Alterum contigit miraculum, quando secedens e Tyro et Sydone venit secus mare Galileae, et ascendens in montem sedebat ibi, et secutae sunt eum turbae multae quarum misertus est JESUS, quia triduo jam morabantur jejunae, ut apud Matth. cap. XV, Marc. VIII. Sed ibi septem panes erant, et pauci pisciculi, hominum ad quatuor millia, residuorum fragmentorum sportae septem. Et de utroque miraculo dicitur Matth. cap. XVI.

. In Cod. Sibyllino hi versus aliquantum variant.

. Sic errorem Aldinae editionis, quae habet , correctum oportuit ex Florent. et Plantinian. editione, et ex ipso cod. Sibyll.

, etc. Etiam hi aliquantulum ibi variant.



CAPUT XVI.
[Col. 0979A]

Et alieni beneficii bona non tantum suspiciunt, etc. Meursius 5 Critici. Arnob. cap. 10, conjicit legendum potius. Et alieni beneficii dona non tantum suspiciunt, etc.

Et exprobrat nobis peccata legis. Hic vero praetermissa sunt illa, quae ante verba haec in utrisque Bibliis, et apud Cyprianum leguntur, et contrarius est operibus nostris.

Gloriatur patrem se habere Deum. Ita quidem melius, sicut Vulgata et Cyprianus juxta castigatas editiones II Testimonior, c. 14; Lucif. pro S. Athanas., August., de Civit., lib. XVII, c. 20, quam apud Septuag., gloriatur patrem Deum.

Stultitia ipsorum. Septuag., Vulg., Cypr., malitia ipsorum. Nam graece est, .

Mille ac decem anni fuerunt. Ego apud Eusebium in Chronic. sub Olympiad. 202, a Salomone usque ad Christi Domini obitum fluxisse comperio annos [Col. 0979B] mille et sexaginta.

Extollatur luna. In Ps. latini codices omnes, auferatur luna.

Annuntiavimus coram ipso sicut pueri. Ita prorsus Cypr. II, adv. Judae, c. 13, Septuag., teste S. Hieron., annuntiavimus quasi parvulum in conspectu ejus; et ita reperitur etiam apud ipsum S. Hieronymum in Comm. Tertull. adv. Judaeos, et II contra Marcion., annuntiavimus de illo sicut parvulus. Vulgata vero multo aliter.

Homo in plaga positus, etc. In hoc loco Esaiae enuntiando Lactantius aliqua mutat, aliqua mutilat. Septuag. Homo in plaga positus, et sciens ferre infirmitatem; quia aversa est facies ejus, despecta et non reputata, etc. Cyprianus: Homo in plaga positus, et sciens ferre imbecillitatem, quia aversa est facies ejus, inhonoratus est et non computatus. Reliqua conferat lector.



CAPUT XVII.

Quod legem Dei solveret; cum hoc ille non suo judicio, [Col. 0979C] etc. Solvendi vocabulo usus est, pro eo quod est antiquare, vel evacuare, quibus vocibus usus est Paulus ad Hebraeos VIII, ad Ephes. II, ducta translatione a funiculorum nexibus, qui statim atque soluti sunt, vim amisere. Christus Dominus proprium vocabulum adimplendi maluit Matt. V, quia quando legi abrogatur, quae non erat perpetua, sed ad tempus praefinitum posita, post illud tempus non proprie soluta, aut sublata dicitur, sed finita et completa. Sic ibi Salvator, quia lex vetus non erat in perpetuum posita, sed quousque veniret plenitudo temporis, dixit se venisse, eam non solvere, quasi perpetua esset, sed adimplere et perficere veritates, quarum umbras gerebat. Quod idem significat quoque Lactantius, dum ait, quod id faciebat secundum praedicta prophetarum; et infra, c. 20, fatetur Novum Testamentum fuisse Veteris adimpletionem.

Et deliget validas nationes, etc. Graece autem apud Septuag. tam in Michaea, quam in Esaia legitur , quod Vulgatae interpres, et alii transtulerunt, [Col. 0979D] arguet, ut in Esaia, vel, ut in Michaea, corripiet; id enim significat verbum . Sed et Cyprianus, l. II, adv. Judae., c. 18, ex Esaia refert, redarguet, et auctor libelli adversus Judaeos in opera ejusdem Cypriani, corripiet. Verum quoniam hic Aldina editio Lactantii, plantiniana et pleraeque aliae habent, deliget, suspicor codicem Graecum Bibliorum Lactantii in Michaea mendum habuisse, et pro , exhibuisse , quod est, deliget. Caeterum cur apud eumdem Cyprian. I, adv. Judae., c. 10, Michaeam quoque referentem legatur, deteget, vel hic apud Lactantium in Florentina editione, diriget, nullam rationem inire possum; et puto fuisse operarum erratum: sed germanum Cypriani et Lactantii textum habuisse, deliget, et ita eos scripsisse, licet perperam, scilicet Graeci codicis in Michaea fortasse, ut dixi, errore falsos.

Oreb. Dicitur etiam Choreb, et forte melius. [Col. 0980A] Nam apud Hebraeos prima littera hujus nominis est [Figure: [Hebrew Text] 2Kb] apud graecos Jugum est montis Sinai, atque inde uno nomine mons Dei appellatur; et scriptum est, legem datam in Sinai, ut Exodum XIX et XXXIV. Levitic. XXVI, et in Oreb., ut Deuter. IX, Malach. IV. Legimus aliquos scripsisse, Orientalem istius montis partem dici Sinai, Occidentalem Oreb: Hieronym. de hoc Hebraic. et de 42 mansion. Ortel. et alii recentiorum nonnulli putant, eumdem montem nunc Sina, nunc Oreb vocari. Receptior tamen sententia est, montes illos inter se distinctos esse, sed radicitus cohaerere: esse etiam Oreb multo inferiorem altitudine Sinai.

, etc. Mutilus versus, qui ex cod. Sibyllino restituitur; ibi enim, , etc.

Esaias ita prophetavit. Erratum memoriae; posuit enim Esaiam, pro Hieremia, qui hoc habet cap. IV.

Renovate. Florent., revocate. Sed nostram lectionem exhibent mss. et editi Ald., Plantin. et Biblia, tam Vulg. [Col. 0980B] quam Septuag., Tertull. et Cypr. adv. Judaeos.

Novitatem. Ita Cypr. I Testimon., c. 8, et Tertull. adv. Judaeos, qui tamen I adv. Marcion. habet, novamen novum, pro eo quod apud Septuag. leg. num. plurali , novalia: Hebraice vero, Chaldaice, et in Vulg. singulari num. novale.

Circumcidite praeputium cordis vestri. Ita Cyprian. I adv. Judaeos: sed Tertull., circumcidimini praeputium, vel praeputia cordis vestri, ut in Hebraeo, Chaldaeo et Latino juxta Vulgatam editionem, pro eo quod nunc apud Septuag. legitur, , duritiam cordis vestri.

Et exurat. Haec non habentur in plerisque, quae nos adjecimus ex B., nam ita prorsus Cyprianus; et apud prophetam in Septuag. et Vulg. legitur, et succendetur, vel et succendatur.

In novissimis diebus. Haec non habent Sept., nec Vulg., sed Cyprianus.

Circumcidet Dominus. Concordat cum Vulg. et Cyprian.; [Col. 0980C] August. vero quaest. 53, cum Sept., circumpurgabit. Sed hic desunt illa, et cor seminis sui, quae in utrisque Bibliis habentur, et apud Cyprianum.

Cultellos petrinos nimis acutos. Concordat cum Septuag. Cypr. et Theodoret. In mss. petrinos de petra acuta. S. Augustinus quaest. 6: Fac tibi ipsi cultros de petra acutos; vel sicut habet graecus, de petra acuta.

Non enim propheta sic ait, et dixit Dominus ad me. Mendum habent omnia exemplaria, in quibus pro Dominus, legitur Jesus. Nam textus ipse Scripturae Sacrae sic habet, ut nos excudendum curavimus; et sic recte eum protulit ipsemet Firmianus paulo supra, ad quem locum ista referuntur.

Auses. Ita juxta Septuag. Numeror., c. XIII nomen hoc efferunt Tertullianus adv. Judae. et S. Aug., lib. XVI, contra Faust., c. 19, . Vulg. habet ex Hebraeo, Osée.



CAPUT XVIII.

Quod ita fieri oporteat in omni persecutione. Observa [Col. 0980D] antiquissimi patris testimonium de fuga licite tempore persecutionis arripienda contra Marcionitas et Montanistas, quos refellit Clemens Alexandr. XL Strom., Origenes super Joan., c. 31, Cyprian. in ep. ad Thibaritanos de Exhortatione Martyrii, et lib. de Laps., Nazianz. in Orat. in laudem Caesarii, et in Orat. in Laud. Basil., Athanas. in Apolog. de fuga sua, et S. August. in epist. ad Honorat.

Legatus Syriam regebat. Legati nomen accipit, ut commune omnibus, qui quovis officio publice mitterentur; ita enim idem nomen et Varro interpretatur V, de Lingua latina; sed proprie sumptum peculiare nomen erat magistratus et officii. Procuratorem alii Pilatum nominant, ut Luc. Evangel., c. III, et Tacit. XV Annal.; alii Syriae Praesidem, ut Ignatius martyr in epistola ad Trallianos.

Annis 46. Hunc numerum retinui probatum 12 codicibus Vatic. P. et editionibus Florentina, Ald. [Col. 0981A] Plantin. caeteris, et exhibitum ab ipso Evang. Joan. c. III, licet B. et T. habeant, annis 40.

Nihil in eo damnatione dignum videri. Haec erat antiqua judicandi formula. Senec. I Natural. quaest., c. 16: Et tamen non pronuntiavit jure caesum videri. Plin., l. XIV, c. 13: Judex pronuntiavit mulierem videri plus vini bibisse, quam valetudinis causa. Eadem quoque in decretis senatus non raro utebantur. Sallust. Consulente Cicerone, frequens senatus decrevit Tarquinii judicium falsum videri. Cornific., l. I: Senatus decrevit, si eam legem ad populum ferat, adversus rempublicam videri eum facere. In legibus etiam, et plebiscitis. Livius, l. XXV: Plebs scivit, videri eum in exilio esse. Alia exempla ex veterum prudentum responsis, et aliis auctoribus promit Cujac., lib. III Observ., c. 26.

Nec tamen ipse sententiam protulit, etc. Quin immo constat, a Pilato fuisse adversus Christum damnationis sententiam dictam ex Joann. et Luca, quorum ille, c. XIX, pro tribunali sedisse Pilatum ait, quod [Col. 0981B] non nisi judicium exercentis est; hic vero, c. XXIII, super eo, vel de eo judicasse; hoc enim sonat . Petrus etiam apostolus ep. I, c. II, de Jesu loquens, ait: Tradebat autem judicanti se injuste, scilicet Pilato. Id et S. Ignatius tradit expresse in ep. ad Trallian., S. Aug. in ps. LXIII, et Leo papa, serm. 1 et 8, de Passion. Domin.

Coloris punicei veste. Chlamys fuit illa vestis, ut apud Matth., c. XXVII: , quae paludamentum a Romanis vocabatur; et ea reges, imperatores, milites super armis induebantur. Rubri fuit coloris. Unde Martial, l. XIV.

Roma magis fuscis vestitur, Gallia rufis,
   Et placet hic pueris, militibusque color.
Fallebantur enim milites, neque exterrebantur, si ex vulneribus sanguis deflueret. Illum igitur rubrum colorem nunc coccino designarunt, ut Matthaeus evangelista; nunc purpureo, ut Marcus XV, Joann. [Col. 0981C] XIX, nunc puniceo, ut hoc loco Lactantius. Nam hi colores omnes rubrum aliquo modo referunt, vel eum augentes, vel remittentes, vel mixta quadam specie temperantes. Coccum quidem rubere norunt omnes ex Plin. lib. IX, cap. 41, qui et lib. XXII, cap. 2, imperatoriis paludamentis dicatum scribit. Sed et Plutarch. in Fabio, signum praelii futuri Romanis imperatoribus tradit fuisse tunicam coccinam extensam super praetorium. Purpuram autem Plin. lib. IX, cap. 8, praestantissimam esse scribit, quae sanguinis concreti colorem exhibet: unde et Homero purpureus dicitur sanguis. De puniceo vero colore, qui et Phoeniceus dicitur (quem Graeci , vel appellant, quoniam palmae termes ex arbore cum fructu avulsus spadix dicitur, teste Gell. lib. III, cap. 9), haec profero ex Frontone apud eumdem Gell. lib. II, cap. 26, cum Phavorino philosopho de coloribus disputante. Non enim, inquit, haec sunt sola vocabula rufum colorem demonstrantia, quae tu modo dixisti, rufus et ruber: sed alia quoque habemus [Col. 0981D] plura, quam quae dicta abs te Graeca sunt. Fulvus enim, et flavus, et rubidus, et Phoeniceus, et rutilus, et luteus, et spadix appellationes sunt rufi coloris, aut acuentes eum, quasi incendentes, aut cum colore viridi miscentes, aut nigro infuscantes, aut virenti sensim albo illuminantes. Nam Phoeniceus, quem tu Graece dixisti, noster est; et rutilus, et spadix phoenicei , qui factus Graece, noster est, exuberantiam, splendoremque significat ruboris, quales sunt fructus palmae arboris non admodum sole incocti: unde Spadicis et Phoenicei nomen est. Spadica enim Dorici vocant avulsum e palma termitem cum fructu, etc. Ergo et hunc colorem sanguini attribuit Ovid. XIII Metam., et Statius I Achilleid. unde et eum quoque futuri praelii signum fuisse, et paratos in pugnam milites induere solitos tradit Plutarch. in Instit. Lacon., in Paul. Aemil. et in Marcel. Alii vero non a palma, ut dictum est, sed potius a Punici mali corio [Col. 0982A] eum colorem nomen traxisse pronuntiant: alii , quia scilicet id virgultum (quod, ut androsemon, reddit sanguinem, quanquam alio modo) dictum est a Theophrasto. De una igitur atque eadem Christi chlamyde hi tres colores dicti sunt: non quia iidem sint; nam proprie accepti diversi sunt, ut contra Parrhasium, Guarinum, et alios disputat Brodaeus I Miscellan. cap. 8, Bayf. de re Vestiar., cap. 3, sed quia omnes aliquo modo, ut dictum est, eumdem colorem, id est rubrum exhibent, pro uno et eodem colore ab evangelistis et Lactantio exprimi potuerunt. Quae paucula disserere volui, ut Lactantium cum evangelistis, atque ipsos inter sese evangelistas concordes esse ostenderem, quorum loca in speciem pugnantia quibusdam doctis viris, praesertim Lazaro Bayfio ubi supra, nonnihil negotii attulerunt.

Gavianam crucem. Florentina editio habet Gabianam, quod mendum annotavit Andraeas Patritius initio Scholiorum ad fragmenta Orationum Ciceronis. [Col. 0982B] Respicere enim locus debet ad Verris factum crudele, qui P. Gavium, non Gabinium, cruci affixerat; de quo in Orat. 7, in Verr.

Ignoraverunt. Ita et S. Augustinus, pro eo, quod in Vulg. et apud Septuag. habetur, ignoravi; Symmach. ignorabam.

, etc. Conjunxit haec carmina Lactantius, quae in cod. Sibyll. Serm. 8, a se invicem dissita atque disjecta sunt. Nam ibi prius leguntur illa, , etc. deinde nonnullis interjectis, illa, . Verum aliis quoque interpositis, ea demum reperiuntur, quae hic prima leguntur, , etc.

, . Cod. Sibyll. , , etc.

. Inter carmina Sibyll. hos versus non reperio.

. Malim .

Et dixit Esdras ad populum. Locus insignis, quem [Col. 0982C] nunc non habemus. Justin. Mart. in Dialog. adv. Judae. affirmat, e libris Esdrae cum aliis ibi notatis a Judaeis fuisse sublatum.

Nativitatem ejus. Ita quoque Tertull. et Cypr. At Sept. et Vulg. , generationem.

Adductus est ad mortem. Ita fere omnes Lactantii libri. Florentina habet abductus. quae lectio non placuit Pamelio, attestante eam in aliquibus quoque mss. Cypriani Codic. legi. Tertul. habet perductus.

Quia facinus non fecit, neque insidias ore suo locutus est. Septuag. quia iniquitatem non fecit, neque dolum in ore suo; Vulg. eo quod iniquitatem non fecerit, neque dolus fuerit in ore ejus; Tertullian. adv. Judae. Nec dolus in ore ejus inventus est, vel ut in mss. nec dolus fuit in ore ejus; Cyprianus, quia facinus non fecit, neque insidias ore suo. Florent. Juntar. habet hic, quia facinus non fecit, neque inventus est dolus in ore ejus. Sed nos secuti sumus membranas et plures ac meliores editiones.

Consequetur multos. Ita est in editione Ald. et Plantin. [Col. 0982D] et apud Cypr. a Pamelio editum, ubi tamen Joan. Costerius legebat, possidebit, ut nunc legitur in recenti versione latina ex Septuag. qui graece habent quod ego interpretarer, haereditabit, ut hic habet editio Florent. et Tertull. adv. Judaeos, in haereditatem habebit.

Propterea quod traditus est ad mortem. Cypr. ex Septuag. Propterea quod tradita est ad mortem anima ejus. Vulg. pro eo quod tradidit in mortem animam suam.

Peccata multorum, etc. Ita lego cum B. T. et melioribus aliis mss. et impressis, cum Septuag., Vulg., Tertull. et Cypr. licet editio Florent. habeat, peccatum multorum, etc.

Captabunt in animam, etc, B. captabunt animam. Ego exhibui lectionem omnium aliorum Lactantii codic. Septuag. et Vulg.

Sicut agnus sine macula. Septuag. , [Col. 0983A] quod recentiores illius versionis interpretes transtulerunt, sicut agnus innocens. Cypr. II Testimon. cap. 15, habet, sicut agnus sine malitia. Vulgata, quasi agnus mansuetus.

Cogitaverunt cogitationem. Sicut Cypr. II Testim. cap. 15: Cogitaverunt cogitatum; Vulg. cogitaverunt consilia. Sept. , cogitaverunt cogitationem malam.

Eradamus. Ita Vulg. et impressi libri Cypr. II Testim. cap. 15 et 20; sed mss. teste Pamelio, tollamus, vel evellamus. Tertull. propius abest a Sept. et Hieron.; nam ille adv. Judae. et hic in Comment. habet, conteramus. Graece est , exteramus.

E terra vitam ejus. Ita quoque Cypr., sed Septuag. et Vulg. et Tertull. eum de terra viventium.

Non erit in memoria. Septuag. et Vulg. , non memoretur. Tertull. et Cyprianus cum Lactantio concordant.

Non quasi homo Dominus, etc. Ita Septuag. nisi quia, pro Dominus, habent, Deus; Cypr. II Test. [Col. 0983B] cap. 20, Theodoret. quaest. 43, at Vulg. non est Deus quasi homo, ut mentiatur, nec ut filius hominis, ut mutetur. Ita fere Orig. Homil. 16, et Philo lib. I, de Vita Mos.

Quem transfixerunt, Vulg. quem confixerunt; Cyp. II Testim., c. 21: in quem transfixerunt; Tertull. adv. Judae.: quem pupugerunt. S. Hieron. qui de varia hujus loci lectione disputat, certe apud Septuaginta agnoscit, pro eo quod insultaverunt.

Effoderunt. Graece et ita ex mss. in Cypr. legit Pamel. non ut in excusis, et foderunt, quia copula nusquam habetur. Tertullianus aliquando ut Septuag., Vulg. et Just. foderunt, ut IV, adv. Marcionem; aliquando, exterminaverunt, ut lib. adv. Judaeos.

Manus meas et pedes meos. Ita Vulg., Tertull. IV, adv. Marcion., Cypr., S. August., alii. Sed idem Tertull. adv. Judae. cum Septuag. manus meas et pedes, [Col. 0983C] nec ultra; ut Justin.: meos pedes et manus, nec ultra.

Sed Spiritus Dei per eum loquebatur, qui fuerat illa passurus. Id est, ipsemet Dei Filius, quem hic, ut alibi saepe, Dei Spiritum vocat, eo quidem sensu, quo Deus Spiritus vocatur, ut diximus lib. II, cap. 9, non ut Filii personam cum persona Spiritus Sancti confundat.

Post annos mille et quinquaginta. Tot enim colliguntur anni a regno David usque ad crucem Christi. Ab exordio scilicet regni Davidis summa quidem nonnihil deficit secundum Eusebium in Chronic. Nam ille attribuit regno Davidis annos quadraginta, post quem regnat filius ejus Salomon, a quo, et prima templi aedificatione, quae contigit anno quarto regni Salomonis, ut cap. VI, III Reg. usque ad annum Passionis Domini, Eusebius sub Olympiad. 202 computat annos mille et sexaginta. Sed adamussim quadrat cum supputatione Lactantii, qui supra cap. 16, a tempore prophetiae Salomonis, quod exordimur a primo anno regni ipsius, computabat annos 1010. Iis ergo [Col. 0983D] additis annis 40 regni Davidis, prorsus haec summa conficitur annorum mille et quinquaginta.

Quod si avertimini, etc. Hujus loci in sacro codice multum variat lectio; nam hic alia mutata sunt, alia vel subtracta, vel addita. Conferat qui volet.



CAPUT XIX.

Et obtenebrabitur dies lucis. Ita Cypr. II Testimon. cap. 23, et fere Tertull. adv. Judaeos, apud quem legitur: et tenebrescet super terram dies luminis. Septuaginta, et contenebrescet super terram in die lux; Vulgata, et tenebrescere faciam terram in die luminis.

Et cantica vestra. Septuag., Vulg., Tertull., Cypr.: et omnia cantica vestra.

Exterrita est. Cyprianus concordat cum Lactantio: sed apud Septuag. et Iraeneum IV adv. Haereses, cap. 66, legitur, , vacua facta est; Vulg. infirmata est.

[Col. 0984A] Quae parit. Ita Iraeneus et Cyprian. Vulg. et Septuag. addunt , septem: Vulg., quae peperit septem; Septuag. quae parit septem.

Et taeduit animam. Cypr. et taeduit anima ejus; Vulg. defecit anima ejus; abest enim copula, ut etiam apud Septuag. qui habent, , afflicta est anima ejus.

Et subivit sol ei. Ita Florentina editio: at Plantin. et Aldina, ut in Vulg. et occidit sol ei. Retinui lectionem, quam verosimilius existimavi expressisse Lactantium, eam videlicet, quam habent Septuag. , et Cypr.

, etc. Hunc versum exhibui, ut eum emendavit Marcus Musurus ad calcem editionis Aldi.: hic vero in textu in omnibus fere exemplaribus legitur, , etc. In codice Sibyllino, . Utrobique vero metri ratio non constat.

Apud inferos. Ita quoque Cyprianus, quod apud Septuag. et in Vulg. est, , in inferno.

[Col. 0984B] Interitum. Graece , corruptionem, ut apud Septuaginta, in Vulgata et Cypriano.

Et somnum cepi. Ita Cypr. et S. August. pro eo quod apud Septuaginta et Graece est sed idem S. August. fatetur nonnullos codices habere, ut nunc Vulgata, soporatus sum.

Auxiliatus est mihi. Sic quoque Cyprian., sed Septuaginta , suscipiet me, quos secutus est S. Augustinus. Vulgata vero suscepit me, ut Justinus Mart. .

Hic filius meus sapiens, etc. Hunc locum nec satis fideliter recitat, detractis, additis, mutatis nonnullis; nec satis recte de Dei Filio interpretatur. Septuag.: Iste est filius tuus sapiens; Vulgata, ipse filius non sapiens. Loquitur ibi Scriptura de iniquitate Ephraim; et per Ephraim alii aliud intelligunt: S. Hieronymus de Tribu ad idololatriam prona; Lyranus de filio insipiente a pietate ad impietatem deflexo; alii simpliciter de homine peccatore. Sequuntur Septuaginta: »Quia [Col. 0984C] nunc non subsistet in contritione filiorum: De manu inferni liberabo, et de morte redimam illos. Ubi est causa tua, mors? ubi est aculeus tuus, inferne? Vulg.: Nunc enim non stabit in contritione filiorum. De manu mortis liberabo eos; de morte redimam eos. Ero mors tua, o mors: morsus tuus ero, inferne.

Non resistet. B. caret negatione, quae omnino retinenda est, sicut habet propheta. Nam apud Septuag. legitur, non subsistet; in Vulg., non stabit.

Eruam eum. Non, eum, sed, eos, habet Scriptura Sacra, tam apud Septuaginta, quam in Vulgata.

Vivificabit nos post biduum die tertio. Hic Oseae locus apud Lactantium mutilus legitur, et male distinctus, sicut apud Tertull. adv. Judae. et apud Cyprian. in antiq. edit. II Testim., cap. 25, qui referri ita debuit, ut est apud prophetam, Vivificabit nos post biduum: die tertio resurgemus, ut habent Septuag.; vel, die tertio suscitabit nos, ut Vulg.

. Ita legendum, ut est in Cod. Sibyll. et olim hic emendavit Musurus, non ut corrupte in [Col. 0984D] Florentina et Aldina, .



CAPUT. XX.

Ne adduceret eos in poenitentiam atque impios resanaret. Ut ne quid offensionis hinc, pic lector, patiare, simul et Lactantium a calumnia vindicemus, qua hoc loco a nonnullis arguitur erroris, illud mihi etiam atque etiam attende: certissimum esse ac de fide, aliquos homines a Deo reprobari; Malach. I, Roman. IX, ad Timoth. II, quoniam ad Dei providentiam pertinet, ut rerum, quae a suo fine deficere suapte natura queunt, qualis homo, qui per arbitrii libertatem potest a beatitudine deficere, aliquas deficere permittat, quo suavis universi dispositio servetur. Nec tritum illud obstat primae ad Timoth. II: Deus vult omnes homines salvos fieri., etc., quoniam intelligitur non de voluntate subsequenti, qua Deus dicitur simpliciter velle, sed de voluntate antecedente, qua non dicitur simpliciter [Col. 0985A] velle, ut ait Damascenus de Fid. Orthod. cap. 2, Aug., De Spiritu et litter. cap. 33, et de Cor. et Grat. cap. 15. Alias ad eum locum explicationes affert S. Thom. p. p. quaest. 19, art. 6. Modo quaeritur an circa reprobos divina voluntas habeat aliquem actum positivum, ita ut positive concurrat: an autem se habeat tantum pure negative. Respondetur, quod quatuor contingunt reprobis, 1o permittuntur in peccatum cadere; 2o culpa ipsa, et peccatum; 3o a Deo deseruntur, et perseverant in culpa usque ad finem vitae: 4o ipsamet punitio, et poena aeterna. Circa primum voluntatem Deus habet positivam permittendi peccata, et aliquos sua libertate peccare, et a beatitudine deficere, tum quia re ipsa ita permittit, ergo vult eam permissionem; nam permissio et operatio est signum divinae voluntatis beneplaciti: S. Thom. pr. pr. quaest. 19, artic. 12, quae cum sit voluntas consequens, est actus positivus in Deo; tum quia, cum nil fiat, nisi Deus fieri id velit, vel sinendo, ut fiat, vel ipse faciendo (S. August. in Enchyrid, cap. [Col. 0985B] 95), et peccatum quidem fiat, sed non ipso faciente, vel volente, ut fiat, ipso igitur fit volente permittere et sinere, ut fiat. Item permittere mala bonum est, et ad majus bonum ordinatur, et ad divinam providentiam id pertinet: S. Thom. pr. pr. quaest. 22, ideo volitam esse dicendum est eam permissionem a Deo actu positivo. Nec objectetur, quod si hujusmodi permissio peccati in reprobo est volita a Deo per actum positivum, Deus saltem indirecte censeatur causa peccati reprobi, quasi Deus subtrahat auxilium efficax, quo stante reprobus non peccaret, eo quia removens rem prohibentem est causa, saltem indirecta, subsequentis effectus, ut de casu lapidis dicimus post amotam columnam, qua detinebatur. Nam respondetur, quod licet subtrahat auxilium efficax, nunquam tamen subtrahit auxilium sufficiens; et ex subtractione auxilii efficacis peccatum non sequitur immediate, sed ex voluntate libera peccantis, cum reprobatio nihil demat potestatis, aut libertatis reprobi, ut docet S. Thomas [Col. 0985C] p. p. quaest. 23, art. 2, ad 3. At vero quando effectus non sequitur necessario, nec immediate post remotionem prohibentis, tunc non semper removens prohibens dicitur concurrere ad effectum, nec causa illius. Et recte dicimus, non semper: nam quandoque removens probibens dicitur causa effectus moraraliter, ubi obligatus fuerat effectum impedire. Nam tunc quamvis effectus non sequatur immediate ex remotione prohibentis, imputabitur tamen removenti, quoniam poterat impedire, et obligatus erat impedire, et non impedivit: sicut magistratui furta provenientia imputantur, et dicitur causa eorum, licet non ab illo immediate sequantur, quia obligatus est ea impedire. At peccata meretricis (Politica pessima, Christiano praesertim indigna) non imputantur ei, quamvis permittat ea, nec dicitur eorum causa, quia impedire non debet; quin immo ad bonam ejus gubernationem spectat, ut ea permittat. Atque hinc maxime elucet, quare Deus non dicatur ullo modo causa peccatorum reprobi, nec inesse naturae, nec inesse moris, quamvis [Col. 0985D] permittat ea, et amoveat prohibens, quia non est obligatus ea impedire: quin potius ad bonam ejus gubernationem, et suavem mundi moderationem pertinet, ut permittat aliquos peccare, et a fine deficere, ut docet S. Bonaventura in I sentent. dist. 4, art. 2, quaest. 2. Respectu vero culpae, ratione cujus damnatur reprobus, non ille quidem habet velle: Oseae XIII: Perditio tua, etc. Roman. IX: Sustinuit in multa patientia, etc., alioqui Deus esset auctor peccati, et ejus voluntas mala esset, quippe cujus objectum peccatum, et malum esset, quae sunt blasphema: sed neque nolle absolutum et efficax habet; nam cum divinae voluntati absolutae atque efficaci nihil possit resistere, nulla peccata omnino essent, si circa ea nolle Deus absolutum haberet. Tertio Deus vult actu positivo deserere reprobos, et permittere eos in peccatis perseverare, et tradi in desideria cordis eorum: Roman. pr. Tradidit Deus illos in desideria, etc. Psal. LXXX: Dimisi [Col. 0986A] eos secundum desideria, etc. Roman. IX. Cujus vult miseretur, et quem vult indurat. Haec loca significant actum positivum divinae voluntatis circa derelictionem reproborum. Sed et idem suadetur ratione. Nam quodcumque rationabile et justum est, Deus vult actu positivo. Ejusmodi autem est hominem a Deo derelinqui, qui prior Deum ipsum peccando deseruit. Cavendum est tamen, quod ubi in Sacra Scriptura dicitur, Deum deserere, derelinquere, indurare, excaecare, non est sensus, quod Deus immittat aut efficiat in animis reproborum aliquam duritiem, vel caecitatem, quasi tenebras aliquas, aut quod Deus sit causa reprobis, ut ruant in peccata, et in illis permaneant: sed quod Deus voluntate sua non confert gratiam, et calorem suum, quo emolliatur cor reprobi, nec infundit lumen, quo possit illuminari (S. August. lib. de Praedestinatione et Gratia, cap. 4, epist. 105, et epist. ad Simplician; (vel dicitur indurare, excaecare, etc. quia permittit indurari, et excaecari. Est enim Scripturae phrasis, et modus loquendi, ut quae proprie [Col. 0986B] permissio Dei est, eam Dei actionem appellet, quia Deus positivo actu vult eam permissionem: ita docet Damasc. IV Theolog., cap. 14; Euthim. in Joann. cap. 15. Denique Deus actu positivo vult reprobis inferre poenam pro culpa; nam id maxime justum est, et rationabile, et ad rectitudinem judicis pertinet. Ex his manifestum est reprobationem non esse causam damnationis reprobi, sicut praedestinatio est causa salutis praedestinati: quia permissio peccandi nihil ponit in peccante, sicut ponit aliquid justificatio in poenitente; nec reprobatio Dei quicquam subtrahit potentiae reprobati, nec reprobus impotens factus est ad gratiam adipiscendam impotentia absoluta, sed tantummodo ex suppositione, quae non minuit libertatem, ut docet S. Thom. p. p. quaest. 23, art. 3. Igitur non est absurde locutus Lactantius, quod reprobis Judaeis Jesus noluit se ostendere, ne adduceret eos in poenitentiam, etc. Significatur enim his verbis derelictio, qua derelinquebantur a Deo, et [Col. 0986C] permissio, ut in peccato infidelitatis permanerent, atque subtractio divini auxilii efficacis, quo emollirentur, et illuminarentur corda eorum; neque tamen peccatum eorum, aut in illo perseverantia in Deum tanquam in causam refundi potest.

Dereliqui domum meam, etc. In hujus loci prolatione Lactantius omisit illa, dedi dilectam animam meam, quae in utriusque Bibliis habentur: non ibi, dereliqui domum meam; dimisi haereditatem meam, dedi dilectam animam meam in manus inimicorum ejus; et profecto sententia multum variat. Contra vero ipsa super addidit, quod non habent Biblia, nec Cyprianus.

In justitiam. Ald. et Plantin. sic habent; Florent. ad justitiam. Ego malim, ut in Vulg. et apud Septuag. et Cyprianum, in justitia.

Et tenebo manum tuam. Ita etiam Septuag., sed Vulg. et apprehendi manum tuam. Cyprianus, ut teneam manum tuam.

Et confirmabo te. Septuag. et Cypr. et confortabo te. [Col. 0986D] Vulg. et servavi te. Ideo pronomen illud retinendum est in textu Lactantii, quod habet Florentina editio, licet Aldinae et Plantin. desit.

Generis mei. Ita Cyprian. et Cyrill., sed in Vulg. et apud Septuag. mei non habetur.

Sedentes in tenebris. Cum Lactantio concordat Vulg. Tertull. III cont. Marcion. et adv. Judae. Cypr. Cyrillus. Sed in Bibl. Septuag. recens editis additur copula, et sedentes, etc.



CAPUT XXI.

Ut filius hominis. Florent. editio non habet particulam ut, quam agnoscunt caeterae, et mss. libri, et Lactantius supra cap. 12, item Septuag. et Vulg. Tertull. de Carne Christi, et III, adv. Marcion. et alibi, tanquam filius hominis.

Quae Petrus et Paulus Romae praedicaverunt. Observandum est nobile quidem fragmentum hujus de futura [Col. 0987A] clade Hierosolymitana vaticinii, et praedicationis Petri et Pauli Romae habitae, de qua nihil in sacris litteris, vel alibi habemus. Notandus quoque locus clarissimi et vetustissimi Patris contra haereticos, qui negant Petrum Apostolum unquam Romae fuisse.



CAPUT XXIII.

Quicumque praecepta dat hominibus, etc. Totam hujus et sequentis capitis disputationem, ut inanem pertranseo; etenim jure negaverit nemo Deum ipsum, carne assumpta, cum legem Moysi dedit, fuisse legis verum ac perfectum latorem et doctorem virtutis. Isai. XXXIII: Dominus judex noster, Dominus legifer noster. Ideo veriores illae attendendae sunt rationes de Christi Domini Incarnatione divinitus explicatae a S. Thom. II par., quaest. I, art. 1, et a caeteris DD. praesertim a S. Bonav. in 3 sentent. distin. I.



CAPUT XXV.

Mater corporis ejus Virgo. Contra Valentinum, [Col. 0987B] Apollinarem, Eutichetem et alios, qui negabant Christum Dominum ex Maria Virgine quidquam accepisse. Vide Irenaeum III, adversus haeres., S. Aug. de Haeres., Theod. Haeretic. fabul. lib. IV in fin.



CAPUT XXVI.

In laesis affectisque corporibus. In prioribus editionib. corrupte legitur illaesis, etc.

Ne quis esset omnino, qui eum non posset imitari. Haec eadem quoque ratio affertur a S. Thom. in III par, quaest. 46, art. 4, convenientissimum enim fuisse docet, Christum morte crucis affici propter exemplum virtutis.

Sicut mos eorum ferebat, etc. Recte ait, eorum, scilicet Judaeorum; nam ii tantummodo solebant crura suspendiosis frangere, ut eos mortuos eadem die humare possent secundum Deuteronomii legem, cap. XXI. Caeterum apud alias nationes Crurifragium nihil ad crucem, sed a cruce plane remotum aliud erat supplicii genus; quod et Caesar Baronius Cardinalis in [Col. 0987C] Martyrolog. sub die 23 Maii annotavit, et Lipsius lib. II et III, de Cruce, utrobique cap. 14.

Ne laesum ac diminutum corpus ad resurgendum inhabile redderetur. Nullius momenti ratio: quasi vero laesum, sectum, truncatum corpus non potuisset a Deo ad vitam excitari.

Pascha nominatur . Haec Graeca non habentur in B. quae retinentur a caeteris omnibus mss et excusis. Se quidem putare, nomen paschatis ab eo verbo deductum, satis indicat etiam ex subsequentibus. Eumdem errorem habet Tertull. in fin. adv. Judae. et auctor gloss. quem reprobat S. Hieronym. super Matth. cap. XXVI, Isidor. Orig. lib. VI, cap. 18. Non enim a verbo graeco, sed ab Hebraeo Phasach, quod transitum significat, deducitur, ut docet Josephus lib. II Antiquit. cap. 13, Hieron. ubi supra et in Isai. XXXI et Mich. VII; Ambros. in lib. de Cain et Abel cap. 8, et Serm. 53; August. Epist. 119 et lib. II de Trin. cap. 17, et lib. XVI Civitat., cap. 43. Celebrabatur enim hoc festum in memoriam [Col. 0987D] transitus Angeli plagam ferentis a liminibus portarum agni sanguine illitarum.



CAPUT XXVII.

Nunc satis est, hujus potentia, etc. Notandus est locus contra haereticos nostri temporis hostes crucis Domini. Idem argumentum tractat Tertull. adv. Judae. et III adv. Marcion. et Cypr. II adv. Judae. cap. 21 et 22.

Futura depingere. Metaphoricôs futura depingi in hostiarum visceribus dicebantur, quae quomodocumque in eis praesignificabantur; et forte verbum erat Aruspicum peculiare, ut litare, porricere.

Quibus prosecrant. Id est, quibus diu sacrificant, vel alio modo sacra faciunt; est enim compositum verbum ex praepositione, pro, quae verbo adjuncta vim temporalem habet, et verbo, sacro, quod est, sacrum facio. Ita quidem reperio in mss. et editis plurimis. [Col. 0988A] Florentina tamen editio corrupte legit, prosecarant: ex qua lectione me valida incessit suspicio, legendum esse, quibus prosecuerant; nam et hoc verbum bellissime congruit, cum de extis loquatur. Livius V: Qui ejus hostiae exta prosecuisset, etc. Tertull. IX Apologet.: Major aetas apud Gallos Mercurio persecratur. Et illud, prosecrant, haud facile apud alium quemquam reperias: sed librarii fortasse duas illas litteras incuria omiserint.

Dei templum. Puta Jovis, vel Apollinis, vel cujusvis alterius daemonis, quos ex persona ethnicorum saepe deos nominat, ut lib. I, cap. 17, 20, 21; lib. II, cap. 4 et alibi.

Qui summum illum Jovem daemonibus aggregavit. Puto locum illum innuere, ubi de Minerva loquitur Homerus, Iliad. I, sub initium, quae sese in coelum recepisse dicitur in domos Aegiochi Jovis ad daemones alios:

,
.



CAPUT XXVIII.
[Col. 0988B]

Unde ipsa religio nomen accepit. Religionem dici putat Lactantius a religando. Lactantium sequi videtur Ambrosius in lib. de Virginib. ubi sacras Deo virgines religiosas, quasi Deo religatas dicit. Item Hieron. in Amos, cap. IX; Isidor. VIII Origin., cap. 2; S. August. in lib. de Vera Relig. ubi ait, religet nos religio uni omnipotenti Deo; Nigid. Figul. apud. Gell. lib. IV, cap. 9; Serv. super illud Maron. 8, Jam tum relligio pavidos, etc. At Massur. Sabin. apud Gelb., ubi supra: et Servius Sulpit., apud Macrob. lib. III Saturn. cap. 3, dictam malunt a relinquendo, quasi id quod religiosum est, a nobis relictum, remotum, sepositum denique intelligatur.

Non ut Cicero interpretatus est, a relegendo. Sed tamen Ciceronem sequitur fere vetus quidam apud Gell. ubi supra, qui ait: Relegentem esse oportet, religiosum nefas. Arnob. ad fin. 4, S. August. X de Civitat., [Col. 0988C] cap. 4; et S. Thom. omnes hic notatas religionis etymologias approbat secunda secundae quaest. 81, art. 1.

Superstitio falsi. Et omnino quid colas interest, non quemadmodum colas, etc. Falsum est; non enim tantum est falsi cultus superstitio, sed etiam veri, at non debite exhibiti, ut docet S. Thom. in 2, 2, quaest. 92; Cicer. II de Nat. deor. religionem ait esse, quae deorum cultu pio continetur: superstitionem, in qua timor doorum inanis est. Fabius lib. VIII, cap. 3, inquit, ut a diligenti curiosus, sic a religione superstitionem distare. Varro apud S. August. lib. VI de Civitat. religiosum a superstitioso hac ratione discernit, ut a superstitioso dicat timeri Deos ut hostes, a religioso autem vereri ut parentes. Plutarch. de Isid. et Osirid. superstitionem aiebat haud minus leve vitium esse, quam impietatem.

Religionum se exsolvere. Illa Lucretiana innuit primi libri:

   Deinde quod artis
[Col. 0988D] Relligionum animos nodis exsolvere pergo.

Veterumque ignara. Ita in Romano codice Virgiliano, et multis aliis antiquis haberi testatur Pierius, et Velutell. in Annotation. ad Virgilium: sed nunc in omnibus impressis est, veterumve, etc.



CAPUT XXIX.

Duos tamen asseveremus, Deum patrem, et Deum filium. Quoniam hic sermonem habebat de duabus tantum personis, Patre, et Filio, propterea duos illos simpliciter dixit, nullo adjecto nomine, nos tute subintelligere possumus duos, id est, duos Entes, Entes non substantive, sed adjective accipiendo, et rursus subintelligendo scilicet duas personas: ita enim Magister in 1 sentent., distin. 25, et ibi S. Thom. quaest. unic., art. 4, et S. Bonav. in explicatione litterae.

Cum igitur et pater filium faciat, et filius patrem, etc. Non haec nomina pro divinis Personis accipit; neque [Col. 0989A] enim tam demens fuerit, ut a filio patrem fieri dixerit: sed ut relativa nomina sunt, quorum unum facit et supponit alterum, nec alterum esse sine altero potest. Nam ante verba haec ita dixerat: Si quidem nec pater sine filio nuncupari, nec filius potest sine patre generari. Hoc videlicet exemplo coexistentiam illam, et coaeternitatem patris et filii in divinis ostendere voluit, ut etiam auctor Expositionis symbol. apostolorum inter opera Cypriani.

Una substantia. Filius igitur est patri consubstantialis, contra Arrium.

Cum et filius sit in patre, quia pater diligit filium, et pater in filio, quia voluntati patris fideliter paret. Filius secundum divinitatem in omnibus coaequalis est patri, et unum cum eo, voluntate quidem igitur, ut hic dicit Lactant. et S. Thom. in IV cont. Gent., cap. 36, argumento 7; verum non ea solum, sed etiam natura, essentia, substantia, ut ipsemet auctor paulo supra confessus est. Non enim novatores defuerunt, sicut Erasmus in Annotation. super Epist. I Joann., cap. V, [Col. 0989B] qui locum illum Evang. Joann. cap. X: Ego et pater unum sumus, quo semper SS. Patres, et doctores catholici omnes usi sunt adversus Arrianos, de unitate tantummodo voluntatis, concordiae, atque consensus interpretarentur; non autem de unitate essentiae, contra quos disputat Alfons. de Castr. lib. V contra Haeres. in verb. Deus, Haeres. 6; Torres in Comment. ad quaest. 27, 1 part.; S. Thom. art. I, disput. I, part. II.

Et in te precabuntur. Al. et te precabuntur, ut supra cap. 13, ubi diximus.

Et qui eruit eum. Ita Septuag. . Vulgata, et redemptor ejus.

Deus aeternus. In utrisque Bibliis est Deus sabaoth, id est Deus exercituum.

Et ego novissimus. Sic quoque Vulgata, pro eo, quod [Col. 0990A] habent Septuag. , Et ego post haec.



CAPUT XXX.

Aut Anthropiani, seu quilibet alii, etc. Non hic credo anthropomorphitas designari, quorum errori assensum aliquando fuisse Lactantium dicam inf. cap. 18 libri de Ira Dei: sed nomine anthropianorum puto haereticos significari qui negabant Christum fuisse Deum, purumque , id est, hominem eum asserebant, unde anthropiani, quasi latine dicas, hoministae sint appellati, quales fuerunt Ebion, Carpocrates, Cerinthus, Theodotus, sive Theodosion, Paulus Samosatenus, Photinus et alii, quorum haeresim damnavit magna Nicaena synodus, Ephesina, Chalcedonensis, aliae quamplures. In Vaticanis et aliis nonnullis mss. et impressis ita legitur, Aut anthropiani, aut Arriani, seu quilibet alii, etc. Ego B. lectionem retinui in editione quoque Plantiniana exhibitam, tum propter auctoritatem mirae vetustatis codicis, tum vero etiam propter rationem. Innotuit enim Ariana [Col. 0990B] haeresis circa annum Domini trecentesimum decimum quintum. At hi Lactantii libri multo antea coepti, absoluti, editi sunt, ut dictum est supra ad cap. 1, lib. I. Neque tamen hinc quidquam deperit catholicis, cum tam multis e locis Lactantii constet, ipsum Arrianam impietatem aversatum fuisse, et antequam exorta esset, praedamnasse, ut supra ostendimus lib. II, cap. 9, et hoc lib. cap. 8, 14, 29.

In qua est confessio et poenitentia, quae peccata et vulnera, quibus subjecta est imbecillitas carnis, salubriter curat. Diriguntur haec spicula contra Novatianum, et sectatores, qui in peccatum lapsos ad poenitentiam non recipiebant, remissionem peccatorum in Ecclesia reperiri, eique claves aperiendi atque solvendi a Christo datas fuisse negantes: qua de re Pacian. ad Sympronian. epist. 1; S. Augustin. de Agone Christ. cap. 31.



LIBER QUINTUS.
[Col. 0989]


CAPUT PRIMUM.
[Col. 0989C]

Non est apud me dubium, quin hoc opus nostrum, etc. In quibusdam impressis: Non est apud me dubium, Constantine Imperator, quin hoc opus, etc. Lectionem B. secutus sum, quae ratione fulta videtur, ut dixi ad cap. 1, lib. I.

Coacerbant. Ita scriptum est in B. forte pro coacervant, ut supra lib. III, cap. 3, connibere, pro connivere. Sic S. Cypr. in mss. epist. 42, ad Cornel. juxta edit. Pamel. habet acerbationibus, pro eo quod in excusis legitur acervationibus. Sic, flagella acerbata, Tertulliano in fin. Apologet. ubi vid. Pamel. et dicta epist. 42. Thomasius tamen hoc loco deductum mavult a verbo acerbo, quod est, acerbum facio.

Sacrilegum. Sic malim, ut in B. quam disertum, ut in Florent., Plantin., Ald. editione; neque enim laudare voluit, sed damnare sacrilegum ethnicum illum, qui Cypriano sanctissimo viro id nominis indidisset.

Coprianum. Ita legendum, ut in Plantin. et Ald. non Caprianum, ut in Florent. edit. Juntar. legitur. Scomma [Col. 0989D] est in Cyprianum ex allusione vocis; enim stercus significat, unde Coprianus, quasi stercus tractans, vel stercorarius: vel Coprianum inquit, quasi ridicularium hominem, et scurram; nam scurrae antiquitus dicebantur Copriae, ut Josephus Scaliger notat in Castigationib. ad Festum in Scurra, et animadvertunt viri eruditissimi hunc locum emendantes Lipsius II, cap. 17; Jacob. Durantius I Variar., cap. 13, quod videlicet relicto deorum cultu, nobile ingenium sordido ac foedo doctrinae generi, fabulisque anilibus atque ridiculis christianorum mancipasset.

Unde apparet, etc. Hanc totam periodum usque ibi, quod si accidit, etc., adjecimus ex cod. B. quod et aptissime cohaereat cum aliis, quae hic habentur, et liquido appareat Lactantiana.



CAPUT II.

Quorum alter antistitem se philosophiae profitebatur, [Col. 0990C] etc. Porphyrium intelligit. Consule Baron. Cardin. Annales tom. II sub anno Domini trecentesimo secundo.

Tres libros evomuit contra religionem nomenque christianum. Tres quidem primo, verum et alios postea usque ad quindecim, ut scribit Suidas. Porphyrii calumnias atque impietates justis voluminibus refutarunt acriter Methodius Tyri episcopus, Euseb. Apollinar., ut tradit Hieron. de Scriptor. Ecclesiast. et deinde incidenter, et per occasionem, Cyrill., Hieron., August., alii.

Alius eamdem materiam mordacius scripsit, etc. Fuit iste Hierocles, quem libros suos, quos contra christianos scripsit, veritatis Amatoris titulo praenotasse scribit Eusebius, qui et illos egregio refutavit commentario.

Qui erat tum e numero judicum. Exercebat enim eo tempore praefecturam Augustalem Alexandriae, ut tradit Epiphanius haeres. 68.

Assensus. In quibusdam haberi, accensus, testatur Janus Gulielmius in quaestionibus ad Plaut. Menaechm. [Col. 0990D] cap. 4, ducta videlicet translatione a Re militari, ut supra lib. II, cap. 10.



CAPUT III.

Nemo Apollonium. Baptista Pius in Annotationibus posterioribus cap. 99, legendum hoc loco putat nemo Apuleium, cum aliqua corrupta exemplaria habere testetur nemo Apollinem. Ego prorsus lego, ut in omnibus libris reperi, nemo Apollonium. Nam de illo sermo erat, et forte sic scripserit quoque Pius; nam illarum Annotationum editio, quae apud me est, nimium quantum typographi erroribus scatet.

Repente in judicio non comparuit. Hoc tradit et Philostrat. in Vit. Apollon. lib. IV.



CAPUT IV.

Qua materia non est usus, ut debuit, etc. Ita et Sanctus Hieronymus sentit ad Magnum.



CAPUT V.
[Col. 0991A]

Ne significare quidem, etc. Sic in Rom. Virg. codice haberi testantur Pierius, et Velutell. cum impressi varient; nam alii sic habent, alii vero, nec significare quidem.



CAPUT VI.

In usus hominum. Libenter legerim, in usus omnium, ut fieret Antithesis ad illa, singuli, et, paucorum.



CAPUT VII.

Et quanto frequentius impellitur, tanto firmiter roboratur. B. T. P. et mss. fere omnes, quanto frequenter impellitur, tanto firmiter roboratur. Ego secutus sum lectionem Florent., Ald., Plantin., edit. quae rectior visa est; nam alteram damnat Valla 1 Elegantiar. cap. 16. Quanquam profecto, ut probe notat contra eum quoque Franciscus Floridus lib. II Lection. [Col. 0991B] subsecivar. cap. 20, etiam Cypriano, Tertulliano, Boetho, aliis praesertim ecclesiasticis latinis scriptoribus, vel Valla ipso judice non admodum malis quaedam sunt dictiones ac phrases peculiares non utique suscipiendae ad imitandum, quas tamen in illis non jure reprehendas, sed potius uti magnorum virorum labeculas, quasi in pulchra facie naevos quosdam probes atque osculeris.



CAPUT VIII.

Sicut una, inquit, eademque natura. Excidisse hic locus putatur ex libro de Legibus primo.



CAPUT IX.

Cum feminis patientia certent. Tunc scilicet, cum viri nubunt in foeminis virum parituris, ut dicitur in Leg. Cum vir. Cod. ad. l. Jul. de Adulter. Sic et Quintil. Declamat. 3: Ut pollutis, inquit, in foemineam usque patientiam maribus incurrat jam libido in sexum [Col. 0991C] suum.

Qui sanctissimam quoque corporis sui partem contra fas omne polluant, etc. Dum videlicet execrabilem in se furorem admittunt: qui nec capiti quidem parcit, ut ait inf. lib. VI, cap. 23.

Induforum se omnes, etc. Ita lego, ut habet B. vel, induforo, ut P. et ita legit Robertus Stephanus in fragmentis Lucilii ab ipso collectis, et editis, non ut corrupte legitur in Ald. et Plant. indufori. Epenthesis illa est, pro in forum, vel in foro. Sed forte scripserit Lucilius, Endoforum, vel Endoforo; nam endo, pro in, usos fuisse veteres norunt omnes.

Blanditia certare. Ita legit Rob. Steph. ubi supra, juxta editionem Florentinam, quae sane magis Luciliana est, quamvis Ald. et Plantin. habeat blandiri, certare, etc.

Per caetera universa sequitur. B. per caetera universa quaereretur. Quae lectio quanquam et ipsa recipi potest, tamen prior illa vulgatior est, et magis probata ab Antonio Augustino et Thomas.



CAPUT X.
[Col. 0991D]

Sparsurus sanguine flammas. In Marone varie legitur. Nam aliquae editiones habent sparsuros, quae lectio magis probatur Pierio; aliquae vero, ut in nostro. Flammam quoque legi, non flammas, in Romano cod. Virgiliano testatur idem Pier. et Velutel., sed nostra lectio magis recepta.

Tum pius Aeneas. Ita ex cod. B. emendantur excusi, qui habent, Ecce pius Aeneas, quae lectio et Maroni repugnat et rationi versus.

Equidem et vivis concedere vellem. Equidem vivis concedere mallem, in aliquot antiquis codicibus haberi tradunt Pier. Velutell. Bergizom. in Virgilium.

Erudiantur ad injustitiam. justitiam, mendum est in Aldin. et Plantin. contra quam sensus ipse auctoris pugnat, et B. T. P. alii mss. et editio Florent.



CAPUT XI.
[Col. 0992A]

Etenim si nemo est, inquit, etc. Locum inter opera Ciceronis non reperio: sed similem habes III Officior. c. 3: Quid enim interest, utrum ex homine se convertat quis in belluam, an in hominis figura immanitatem gerat belluae?

Sicut unus in Phrygia, etc. Historiam scribit Euseb. VIII Hist., cap. 11.

Constitutiones sacrilegi. Quas lege apud Euseb.

Domitius. Ulpianus.

Libro septimo. Al. libris septem: sed nostram lectionem exhibent mss. B. P. et excusi Florent., probant Cujac. lib. X Observat., cap. 34, Thomasius in Notis.



CAPUT XII.

Quaero, inquit, si duo sint, etc. Excerptus locus e disputatione contra justitiam, quam fuisse in III de Repub. Ciceronis autumat Sigon. in Schol. ad Cicer. [Col. 0992B] frag., ubi de hoc egregie disserit. Vid. et Epist. 15, lib. IV, ad Attic.

Et contra eum, qui sit improbissimus, existimet, etc. Al. contra autem, qui sit improbissimus, existimetur, etc. Sed rectissime hunc locum, quamvis de sola conjectura, restituisse mihi videtur Andreas Patricius, cujus haec verba sunt in Schol. ad frag. lib. III de Rep. Cicer.: Olim erat, existimetur: sed ego de vera, ut puto, lectione cum per me ipse divinarem, tum inveni postea ab aliis animadversam esse. Quid vero praeterea, si sic: et contra eum qui sit improbissimus, existimet, etc. neque enim placet et hic, et paulo post, contra autem, et librarius in, putet et contra, facile et omittere potuit, praesertim si ita scriptum viderat, uti multa in pandectis Florent. scripta extant, put Et contra, quod tantumdem est, ac si ego scribam, putet et contra, etc. Patricii conjecturam juvat, quod animadversum est, saepe scribas, cum in eamdem dictionem, vel clausulam geminatam inciderent, alteram earum omittere solitos, ut notat Gulielmus Forner. lib. II [Col. 0992C] Selection. cap. 24, qui idcirco Varronis locum de Ling. Lat. ubi habetur, circum aras solitum, legendum monet, solitum tum; et in l. Poenales, § 1, D. ad. l. Facild. ubi habetur argumentum rei, legit argumentum tum rei; et in leg. omnes, D. de in integr. restit. pro examinet, an verae sint, legit examinet, et an verae sint, etc. alia exempla ibi videre poteris. Notat et idem Cujacius lib. II Observation, cap. 11, et l. X, cap. 30.

Existimatione. Lectionem hanc probat Patric. ubi supra, exhibitam ab editione Plant. et Aldin. In Florentina legitur aestimatione.

Cariosis. Hanc lectionem ut meliorem retinui, quam habet Aldus. Dicit autem per contumeliam Deos cariosos, id est, eorum simulcra, quae cum e ligno, aut alia ejusmodi materia constarent, putrilaginem et cariem contrahebant. Al. legitur nariosis, vel varicosis.



CAPUT XIII.

[Col. 0992D] Et Mutio glorientur. De quo Cicero, Livius II, 1 Decad., Valer III, c. 3, Senec. de Divina Providentia, et epist. 24, Tertullian. ad Martyr. cap. 4, S. August. IV, Civit. cap. 20.

Aut Regulo. De quo Cicer. III. Officior. ad fin. Seneca de Divina Providentia, Plin. de Viris Illustri. Gell. lib. VI, cap. 4, Tertullianus ad Martyr. ubi supra, et in fin. Apologet. August. I Civit., cap. 15 et 24. Suid. in .



CAPUT XIV.

Terram digitis suis imaginatam. Insolite, id est, in imaginem figuratam digitis suis atque formatam. Sic S. Remigius in suo testamento apud Brisson. formul. lib. VII: Tibi haeredi meae ecclesiae supra memoratae jubeo thuribulum et imaginatum calicem fabricari.



CAPUT XV.

Is, cum Legatus, etc. Historiam refert Macrob., I [Col. 0993A] Saturn. cap. 5; Gell. lib. VII, cap. 14, et lib. XVII, in fin.; Quintil. lib. XII, cap. 1.

Quam Cicero aequabilitatem vocat. Secundo de Orator. Et eo magis, si intolerantius se jactant, et aequabilitatem communis juris praestantia dignitatis, aut fortunae suae transeunt, etc. Et eod. lib. ad fin. Erit explicandum in laude justitiae, quid cum fide, quid cum aequabilitate, cui cum ejusmodi aliquo officiosis, qui laudabitur, fecerit; et I Officior. c. 32. In liberis vero populis, et juris aequabilitate exercenda etiam facilitas, etc.



CAPUT XVI.

Nec alia causa est, cur nobis invicem fratrum nomen impertiamus, etc. Sic et Tertullianus cap. 39 Apologet.

Quae hic mala putantur, etc. Hunc versiculum apud Euripidem non invenio.



CAPUT XVII.

Aut nullam esse justitiam, aut si sit aliqua, summam [Col. 0993B] esse stultitiam, etc. Tractat hoc argumentum apud Platonem Trasymachus in primo de Republica.

Bonus vir, inquit, si habeat servum fugitivum, etc. Harum aliquam, et praeterea nonnullas alias ejusmodi quaestiones edisserit Cicero III Officior., cap. 3.

Si profitebitur, bonus quidem, etc. Al. Si profitebitur emptori fugitivum esse, bonus quidem, etc. Sed illa, emptori fugitivum esse, non extant in B. nec P. quia illud, profitebitur, non tantum ad fugitivum servum, sed etiam ad domum pestilentem, et alia similia referri debet, de quibus dixerat, ut notat quoque Thomasius.

Jam vero justus ille, sed stultus est. Hanc lectionem Ald. et Juntar. Florent. retinui, quantumvis invitis et reclamantibus codicib. B. T. P. et Plantin. edit. ubi habetur jam non justus, etc. Repugnat haec lectio sententiae ipsius Carneadis; non enim in hac [Col. 0994A] disputatione injustitia, sed justitia cum stultitia, injustitia vero ipsa cum sapientia conjungebatur; et ita dicebatur, quod ille quidem justus erit, sed stultus: si vero contra fecerit, idem sapiens habebitur, sed erit injustus. Hoc liquet ex alio sequenti proxime exemplo.



CAPUT XVIII.

Cur enim naviget, etc. Vid. Sen. Natural. quaest. lib. V, cap. 18.

Familiares illi Pythagoraei. De Daemone et Pythia loquitur, quorum historiam habes apud Valer. lib. IV, cap. 7, Cicer. III Officior., cap. 3, sub initium.



CAPUT XIX.

Apud Ciceronem idem ipse justitiae defensor Laelius, vult, inquit, etc. Cujus quidem Laelii, quae hoc capite referuntur, sententiae exciderunt ex eadem disputatione tertii de Republica Ciceronis, de qua supra [Col. 0994B] cap. 12, ubi contra Furium pro justitia Laelium inducebat Cicero disserentem.



CAPUT XXIII.

Deus, inquit, homines pro liberis habet, etc. Haec ipsa verba haud certe reperias apud Senecam: sed eorum sententiam habes in eo libello de Divina Providentia, sub initium. Quare aut ea verba excidisse dicendum, aut eam Lactant. ipsiusmet, quasi Senecae verbis extulisse sententiam; quod alibi saepe ab eo factitatum animadverto. Sic supra lib. III, cap. 21, ea Platoni verba attribuit: Civitas concors erit, etc. Et hoc lib. cap. 18 illa Carneadi apud Cicer. Justus, inquit, si aut equum saucio, etc. et inf. lib. VI, c. 12. Si audieris, inquit, preces, etc. Quae Domini verba nusquam reperiuntur, sed sententia ipsorum Matth. V, Luc. VI, Lactantii verbis expressa.



LIBER SEXTUS.
[Col. 0993]


CAPUT PRIMUM.
[Col. 0993C]

Nihil enim sancta et singularis illa majestas aliud ab homine desiderat, etc. Non quia exterius quoque sacrificium Deo non sit acceptissimum, ut dictum est supra lib. II, cap. 2; sed haec saepe prisci Patres ingerebant auribus ethnicorum, qui sceleribus omnibus cooperti se religiosos putabant, si templa et aras hostiarum sanguine cruentarent, tanquam Deus victimis indigeret. Caeterum de sanctissimo Eucharistiae a Christo Domino instituto sacrificio, quod Missam nominamus, quodque ex hoc vel aliis hujusmodi locis temere admodum infamant haeretici, vide antiquissimorum Patrum testimonia: Ignatii Christi contemporanei, et apostolorum discipuli, epist. 10, et ad Philadelp. epist. 9, ad Ephes. epist. 14, ad Rom. epist. 15, Irenaei discipuli Polycarpi, qui fuit auditor Joannis Apostoli libro quarto, cap. 32, ubi inquit:

Ex creatura panis accepit, et gratias egit dicens: Hoc est corpus meum; et calicem similiter, qui est ex [Col. 0993D] ea creatura, quae est secundum nos, suum sanguinem confessus est, et novi Testamenti novam docuit oblationem, quam Ecclesia ab Apostolis accipiens in universo mundo offert Deo, etc. Et cap. 34: Igitur Ecclesiae oblatio, quam Dominus docuit offerri in universo mundo, purum sacrificium reputatum est apud Deum, et acceptum esse ei. Item Tertulliani lib. II ad uxor. de Monog., de Corona milit., de Oration., de Castit., de Cultu foeminar. I, adversus Marcion. et alibi saepe; Cypriani epist. 63, ad Caecilium, et epist. 66; Nazianzeni in carmine ad episcopos; Ambros. in Oratione praeparat. ad Missam; Chrysost. in Homil. de Perdit. Jud. et super Epist. ad Hebraeos; Hieronym. ad Damas. de Fil. prodig.; Augustini de Civit. lib. XVII, cap. 20; Cyrill. Cathec. Mystagog.; Gregorii Magni IV Dialog., cap. 58; Alexand. Pr. in decreto, quod habetur inter concilia generalia de Sacerdotibus [Col. 0994C] non vexand.; Leonis pr. ad Dioscor. epist. 9; Fulgent. ad Moncim. lib. II; denique conciliorum, Toletani p. cap. 5; Ephesini in epistola ad Nestor. Lateranen. relati in cap. Firmiter de Summa Trinit. Tridentin. Sessione 22.



CAPUT II.

Accendunt lumina, velut in tenebris agenti. Sic paulo inf. jam sentiant, quam non indigeat lucernis eorum Deus, etc. Qui igitur Deo lumina accendunt ea fide, ut credant, ipsum in tenebris agere, vel luminibus indigere, meritissimo damnantur. At vero sancta Dei Ecclesia lumina etiam per diem in templis accendit, ut erga Deum et Sanctos ejus in animis fidelium venerationem ac religiosam quamdam laetitiam excitet, ut sub typo luminis corporalis illa lux ostendatur, de qua in Evangelio legitur: Erat lux vera, quae illuminat omnem hominem, ut dicitur in Canon. Cleros. distinct. 21, ex Isidor. VII Origin. cap. 12; iisque pius usus tum Divinis Litteris, tum Sanctorum [Col. 0994D] testimoniis comprobatur. Nam Exod. XXV, fit mentio de candelabro in Dei templo septem infusoria habente. Cyprianus epist. 55, de Ceroferariis, sive Acolytis, meminit, quorum munus est ad sacram mysteriorum pompam accensos in ecclesia cereos ferre. S. Hieronymus contra Vigilantium haereticum disputat, luminarium usum Catholicis exprobrantem. S. Athanas. cereos a fidelibus oblatos ab Arrianis haereticis sublatos conqueritur in epist. ad Orthod. Videndi sunt praeterea Euseb. lib. VI Historiae cap. 23; S. Epiphan. ad Joan. Hierosol. episc.; S. Paulin. in Carmin. in Natal. 3 et 6; S. Felicis, S. August. in Serm. de Tempore 215; S. Evod. de Miraculis; S. Stephani lib. I, cap. 3 et lib. II, cap. 2. Item concilia, Romanum sub Sylvest. Carthag. IV, c. 2 et seqq. Atque hoc pietatis signum Deo gratissimum atque acceptissimum esse testantur insignia ex ipsa [Col. 0995A] cera e candelabris, vel oleo e lampadibus sumpto facta miracula, de quibus S. August. XXII Civit., c. 8, Theodoret. in Historia SS. Patrum cap. 21, in Jacobo; S. Greg. Turon. in miracul. S. Martin. cap. 2, ad fin. S. Greg. Magn. III Dialog. cap. 30, Paul. Diaconus de Gestis Langobard., lib. II, cap. 9.



CAPUT III.

Duae sunt viae per quas humanam vitam. Aldi editio: Duae sunt viae, Constantine imperator, per quas, etc. Sed in B. T. P. in editione Florent. Juntar. et Plantin. nihil de Constantino.

Alteram virtutum esse voluerunt, alteram vitiorum. Ubi ad hoc bivium pervenisset Hercules, ancipitem animi fuisse, utram viam capesseret, fabulatus est Prodius Chius, ut pulcherrima narratione refert Xenophon lib. II de Memorab. Socratis in principio, Cicero I Officior. cap. 43, Suid. in verbo , et Aristophanis interpres in Nubibus, Philo Jud. in lib. de Merced. meretr. in aerar. non inferend., Basil. de [Col. 0995B] Utilit. ex lib. Gentil. capiend. Extat hac de re venustissimum Virgilii Epigramma de littera Y.

Quomodo autem hae viae. Ita reposui ex utroque Cod. S. Salvatoris B. T. P. pro eo quod in impressis est, quomodo autem vitae istae, etc. nam permanet in allegoria duarum viarum.



CAPUT IV.

Ut poetae loquuntur. Nam Virgilius VI:

Dextera, quae Ditis magni sub moenia tendit,
Hac iter Elysium nobis, etc.

Posita sunt omnia. Ita lego ut in B. et T. et aliis optimis Codicibus, non ut in aliquibus impressis, posuit Deus omnia; nulla enim vitia posuit Deus.

Ex altitudine in profunda cadat. Secutus sum lectionem vetustissimi codicis B. nec aliam tamen, quae habet, in altitudinem profundam cadat, improbandam puto, ut putavit Thomasius, ubi ait: nam cadere in altitudinem nullo modo dici potest, cum [Col. 0995C] illud sit erigi, non cadere; cum enim altitudo a profunditate nonnisi ratione differat, saepe altitudo pro profunditate ponitur. Sic altitudo maris, Cic. ad Attic. lib. IX et Caes. IV Belli gallici; et concavae altitudinis speluncarum, II de Nat. deor. et Terra descendit ad infinitam altitudinem, I de Divin. et saxum depressum est in mirandam altitudinem, VII Verr. et Cels. lib. VII, cap. 7, altitudo plagae usque ad cartilaginem esse debet; et Plin. lib. X, cap. 33. Specus sex pedum defossa altitudine.



CAPUT V.

Verum scientia non potest esse virtus. Secus Plato in Lachet. Menon. et alibi, quem arguit Arist. Ethic. 6, cap. 13. Magnor. Moral. I cap. 1. Eudemion., lib. I, cap. 3, et lib. VII, cap. 6.

Stultitia caruisse. B. T. P. et Florentina editio haec non habent. Ego secutus sum editionem Aldi, et ea reposui, quia pertinent ad haec illa et sapientia prima; non autem ad illa priora, virtus est vitium fugere.



CAPUT VI.
[Col. 0995D]

Nec Deum, nec adversarium ejus. Haec lectio recepta est ab omnibus excusis, et a mss. tribus Vaticanis, et P. Alii novem ex iisdem Vaticanis habent, nec Deum, nec adversarium Dei; nec ea lectio quicquam absurdi continet, ut suspicatur Thomasius, cum non solum diabolus, sed etiam quicumque peccatores adversarii Dei recte dici possint. Moyses Exod. XIII, in Cantic.: Deposuisti adversarios tuos; et II cap. I, Reg. in Cantic.: Dominum formidabunt adversarii ejus; et Lactantius supra lib. II, cap. 10, diabolum vocavit antitheum, id est, Dei adversarium. B. tamen habet adversarium humani generis.

Dirimunt hi communem generis humani societatem. Paucula tantum transposita; nam Cicero, hi dirimunt communem humani generis, etc.

Ab optimis naturae ac veritatis exemplis. Sed Cicero in Castigatis Lambinianis, quorum lectionem germanam [Col. 0996A] puto, ex optimis naturae principiis et veritatis exemplis. Verumtamen quaedam aliae Ciceronis editiones principiis non habent.

Aut cum Fabricius, inquit, fortis, etc. Mutilus est et nonnihil variat hic Ciceronis locus apud auctorem nostrum; nam Cicero sic habet: Nec vero cum duo Decii, aut duo Scipiones etiam fortes viri commemorantur, aut cum Fabricius, aut Aristides justus nominatur, aut ab illis fortitudinis, aut ab his justitiae tanquam a sapiente petitur exemplum, etc. Et quidem Fabricium Cicero nunquam ad fortitudinis, sed ad justitiae adducit exemplum; et eod. lib. III Offic. eum ait Romae idem fuisse, quod Athenis Aristides. Unde hic fortasse vox fortis abundare videatur, et totus locus ex Cicerone restituendus.



CAPUT VII.

Ut immortale illud arcanum ejus in operto esset. Fere omnes mss. et excusi habent, in aperto esset, quae lectio repugnat sententiae Lactantii. Ideo lectionem Juntarum secutus fui, quae plana, et consona, [Col. 0996B] et perspicua est. Loquitur enim de illo aeterno, infallibili arcano, et nullis hominum mentibus scrutabili, quo Deus aliquos reprobat, et permittit errare, ut ipsorum libero arbitrio a sapientia et veritate aversi in idipsum incidant, quod vitare cupiunt, poenam videlicet sempiternam. Qua de re diximus ad cap. 20, lib. IV. B. habet, ut immortalitatem, ita arcanum ejus in aperto esse voluit.



CAPUT VIII.

Huic legi nec abrogari fas est, etc. Ita legendum puto cum Thomasio in notis, et cum Patricio, atque Sigonio in scholiis ad hunc locum inter fragmenta Ciceronis lib. III de Republica. Nam hic tria genera labefactandae legis expressa sunt, nempe obrogatio, derogatio, abrogatio, de quibus apud Festum, Ciceronem II de Invention. Ulpianum tit. 1 Institution. Propagari, quod hic habetur in aliquibus exemplaribus, nihil ad rem.

Ac naturam hominis aspernatus, hoc ipso luet maximas [Col. 0996C] poenas, etc. Fere omnes codices habent, aspernabitur; et quia videbatur copulam sequi debere, Patricius legebat, aspernabitur, et hoc ipso luet, etc. Franciscus Balduin. in Instit. Justin. aspernabitur, atque hoc ipso luet. B. Codex omnem scrupulum depulit, dum legendum ostendit, ut in textu.



CAPUT IX.

Et legitime injurias faciendo. Ironice loquitur adversus Romanos, qui solebant per Feciales indicere bella, et quadam verborum formula ante obtestari, se adversus gentem illam, quam debellare conabantur, bellum juste parare. Tum sibi quaecumque licere, et omnia se legitime agere putabant. Vide Halicarn. 2 Histor.

Aliud est igitur civile jus, quod pro moribus ubique variatur. De hoc disserunt Philosophi in V Moral. ad Nicomach, cap. 7, Magnor. Moral. I, cap. 31. Jurisconsulti in Institutionibus et Pandectis Tit. de Justitia et Jur.

[Col. 0996D] Et ipsam justitiam ignoret necesse est. Ita ex utroque cod. S. Salvatoris B. T. P. Florent. edit. emendantur libri, qui habent, et ipsum Deum ignoret, etc.



CAPUT X.

Itaque inter se congregatos, quod natura hominum, etc. Vid. Aristot. I Politic. cap. 1 et 2, et lib. III, c. 4.



CAPUT XI.

Qui flecti ac misereri non putant esse sapientis. Ut stoici, referente Cicerone III Tuscul. et in Oratione pro Muren. contra Catonem; ut Seneca lib II de Clement. cap. 5, ut Agesilaus fortissimus imperator, cujus sententiam, etc., refert Plutarch. in Laconic. Apophtegmat., difficile esse, misereri simul, et sapere.

Male meretur, etc. Hic versus apud Plaut. ita legitur de Mendico:

[Col. 0997A] Male meretur, qui ei dat, quod edat, aut quod bibat.

Quod sine spe recipiendi feceris. Praeclare Seneca lib. IV, de Benefic. cap. 3 et seqq.

Benignusque. Cicero benignusve.

Nihil est enim, etc. Cicero, nihil enim est opere, aut manu factum, quod aliquando non conficiat, etc.



CAPUT XII.

Quod illi virtutis justitiaeque doctores prorsus non attigerunt. Nam licet quippiam reperias apud Platonem, Aristotelem, Ciceronem, aut alios fortassis Ethnicos de mortuis hominibus humandis, id potius viri boni officium crediderunt, quam ut significent ab ullo unquam Legislatore praecepto imperatum, et de parentibus et cognatis potius, aut de Republica bene meritis, quam de peregrinis, ac pauperibus tumulandis locuti intelliguntur. Vide Hieronym. Magium, qui hunc locum enarrat lib. II Miscellaneorum, cap. 19.

Qui supervacaneam facerent sepulturam. Unde illud [Col. 0997B] Maron. ad fin. II Aeneid. Facilis jactura sepulchri est. Qua de re Senec. in Remed. fortuitor.

Si audieris, inquit, preces supplicis tui, etc. Non sunt haec verba desumpta ex ullo sacrae Scripturae loco: sed iis Lactantius ipse, quae Domini Salvatoris est, sententiam expressit, Luc. VI: Estote misericordes, sicut et Pater vester misericors est. Dimittite, et dimittemini: date, et dabitur vobis. Eadem quippe mensura, qua mensi fueritis, remetietur vobis.



CAPUT XIII.

Veniam non habet, qui sciens peccat. Hoc declarat ex superioribus; videlicet si peccans poenitentiam non agat, neque profiteatur, et statuat, sic non ultra peccaturum.

Qui primum gradum ascendit, satis justus est. Non ille satis justus est, si ab operibus malis abstinens, male tamen aut loquatur, aut cogitet; id quod vel ipse Lactantius et confitetur, et docet infra cap. 23, [Col. 0997C] et lib. VII, cap. 27, ait Deum judicaturum esse etiam pravas cogitationes.



CAPUT XIV.

Nam stoici affectus omnes, quorum impulsu animus commovetur, ex homine tollunt, etc. Pro quibus stoicis Seneca plurimis in locis epistola 86, Peperceram, epist. 117, Utrum satius, lib. I, de Ira cap. 10, et 11 et seqq. et toto lib. II Peripatetici contra non tollendos omnino, sed moderandos contendunt. Virtutes enim Aristoteles simpliciter impatibilitates et tranquillitates, ut ait Lactantius lib. VII, cap. 10, negat esse lib. II Ethic., cap. 30. Vid. Ciceronem III et IV, de Finib. et IV Tuscul.; Plutarch. de Moral. virt.; S. August. lib. IX Civit., cap. 4, et l. XIV, c. 8 et 9. Auctor noster contra utrosque disputat.



CAPUT XVI.

Quin et in illo exiguum laetari, etc. Juxta opinionem [Col. 0997D] gentilium philosophorum, contra quos erat disputatio, ut eos suis ipsis positionibus argueret, quos hisce in libris professus est se facturum, lib. V, cap. 4, non autem juxta dogmata christianae sapientiae, qua docemur, vel ipsis hostibus bona omnia cupienda: de quo et ipse praeclare disserit inf., cap. 18.



CAPUT XVII.

Nam istae concitationes animorum juncto currui similes sunt, etc. Fortasse alludat ad currum, de quo Plato in Phaedro.

Hic est ille homo honestus, etc. Sententia Senecae excerpta e moralis philosophiae libris, quos amisimus: sed similia passim effert epist. 24, Sollicitum, lib. VI Natural. quaest., cap. 32 et alibi.



CAPUT XVIII.

Qui colit Verbum bonum. Id est, Jesum Dei Filium, [Col. 0998A] qui Verbum bonum dicitur initio Psal. XXIV, ad quem locum respexit.

Jam ex hoc ipso boni viri nomen amittat necesse est, etc. Non solum contra Ciceronem haec disputatio tendit, sed etiam contra Aristotelem, qui non ulcisci injuriam ignavi hominis atque servilis esse contendit lib. IV Moral. Nicomach., et III Eudemiorum utrobique, cap. 5.

Alieno titulo inscriptas. Videlicet titulo Philippicarum, exemplo Demosthenis.

Spero, inquit Caesar, qui oblivisci, etc. Caesar abest a textu Ciceronis; ibi enim, Spero etiam te, qui oblivisci, etc.



CAPUT XIX.

Itaque hanc ipsam iram, cotem dicunt esse virtutis. Secutus sum Jani Guilielmii tum judicium, tum fidem: nam in nonnullis mss. Lactantii codic. ita haberi testatus est in Quaestionibus ad Plaut. Menechm., cap. 4. Et quidem Cicero, a quo mutuatur haec omnia Lactantius, sic habet in Lucull. prope fin.: Ipsam [Col. 0998B] iracundiam fortitudinis quasi cotem esse, etc.



CAPUT XX.

Stupra vero, inquit, et adulteria, etc. Quaedam transposita, quaedam omissa. Cicero: Stupra vero et adulteria, et omne tale flagitium nullis aliis illecebris excitari, nisi voluptate. Cumque homini sive natura, sive quis Deus nihil mente praestabilius dedisset, huic divino muneri ac dono nihil esse tam inimicum, quam voluptatem. Nec enim libidine dominante, temperantiae locum esse, nec omnino in voluptatis regno, etc. Aliqui tamen codices Ciceroniani habent: Nullis aliis illecebris incitari, nisi voluptatis, ut notatur ad oram Lambinianorum; et nec enim libidine dominante, temperantiae locum esse omnino, neque in voluptatis, etc.

Tamen spectacula haec publica non contemnunt, etc. De quibus Tertull. in lib. de Spectacul., Cypr. epist. I ad plebem, S. August. in III Civit., c. 8 et seqq.

Neque militare justo licebit, etc. Loquitur tantum [Col. 0998C] pro tempore illo primitivae et adolescentis Ecclesiae, quae nec gladium habebat, nec decebat tunc illam armis uti, sed dumtaxat per passiones et miracula augeri, ut scribit Hugo Carensis in Annotationibus in Marc., exponens locum illum Lucae 22: Vendat tunicam suam, et emat gladium. Caeterum et hominem justum militare posse, et militiam aliquando justam esse, ex SS. Ambrosio, Augustino, Gregorio, caeteris Patribus prodit Gratianus in Decret. tota causa 23, quaest. 1, 2, 3, et Haeretic. Manichaeorum, Oecolampadii, Agrippae, Lutheri, Erasmi contrariam assertionem refellit Sixt. Senen., l. VI Biblioth. Annot. 156, Alphons. de Castr. cont. Haeres. lib. III, in verbo, Bellum.

Neque vero accusare quemquam crimine capitali. Non est hoc simpliciter verum; causae enim adesse possunt, quibus non modo justo homini accusare facinorosum licet, sed etiam ad accusationem instituendam obligatur: quando videlicet intelligat, scelus in rei publicae perniciem ire, et idoneis id [Col. 0998D] testibus probari possit. S. Greg. apud Gratian. in Can. Si quis super his; in Canon. Metropolitanorum; et Gelas. in Canon. Quapropter secunda, quaest. 7; Pius Papa in Canon. Si quis per capillum 22, quaest. 1; S. Thom. 2-2, quaest. 68, art. 1; Sot. de just. et jur. lib. V, quaest. 5, art. 1.

Itaque in hoc Dei praecepto nullam prorsus exceptionem fieri oportet, quin occidere hominem sit semper nefas, etc. Joannes Duns in IV distinct. 15, quaest. 3, prope abest a Lactantii sententia. Verum illud Dei praeceptum non adeo generale est, ut omnem prorsus exceptionem respuat, et causas aliquas adesse posse, quibus homo hominem jure interimat, demonstrat S. Thom. II-2, quaest. 64; Dominic. Sot. de Justit. et jur. lib. V, quaest. 1.

Quem Deus sanctum animal esse voluit, etc. Dictio, sanctum, hoc loco in significatione propria accipitur, et idem valet, quod ab injuria hominum defensum, [Col. 0999A] atque munitum, ut scribit Martian. Jureconsultus in l. Sanctum, D. de rer. Divis. Donatus: Sanctum dicitur, quod omni observatione inviolatum est. Ciceron. II, Philippic.: »Tanta enim est charitas patriae, ut vestris etiam legionibus sanctus essem.« Sic sanctae leges dicuntur, quae poenae sanctione corrumpi vetantur, apud Ulpianum in l. Sacra, D. de rer. Divis. Sic oppidorum muri sancti Pompeio Festo de Verb. veterib. Cajo Jureconsulto in l. prima, et Cassio, Sabino, Marciano in d. l. Sanctum, D. de rer. Divis.



CAPUT XXIII.

Ut in hos affectus avidissime ruerent, eaque ratione propagari et multiplicari genera possent, etc. Sic et Galen. lib. XIV, de usu part. c. 2. Sic et S. Basil.: Is enim, inquit, appetitus mortalibus ad propagandam sobolem divinitus est datus, etc.; et de Homine loquens Senec. in Consolatione ad Matrem, c. 13: Si cogitas, ait, libidinem non voluptatis causa homini [Col. 0999B] datam, sed propagandi generis, quem non violaverit hoc secretum, et infixum visceribus ipsis exitium, omnis alia cupiditas intactum praeteribit.

Pudicitiam flagitavit. Ita B. sex Vatic. et fere omnes alii tum mss. tum excusi. Alii sex eorumdem Vaticanorum, et Aldus in emendatione erratorum suae editionis ad libri calcem, flagitiavit. Ego quidem nec satis habeo, cur alterutram lectionem probem, nec quid conjiciam invenio. Nam cum flagitare nullam aliam habeat significationem, quam vehementer et sollicite exposcendi, recte dicas, puellam flagitari ab aliquo, ut apud Ulpianum in l. II, D. de privat. delictis, quem locum profert Thomasius: sed ei minime opitulatur, quia aliud est puellam flagitare, aliud, pudicitiam flagitare. Guilielmus Fornerius l. II, Select. cap. 11, ait: flagitare idem proprie esse, quod stuprari. Auctoritates affert, quas alii viderint. Ego mallem, flagitiavit, ut hic idem esset, quod flagitio pudicitiam affecit ac polluit, nisi verbum valde insolens formidarem.

[Col. 0999C] Ne capiti quidem parcit. Beroaldus ad Suetonium in Tiberio, cap. 45; Brodaeus Miscellaneorum lib. II cap. 21; Magius Miscellan. lib. II, cap. 20, declarant hoc Lactantii dictum, qui contra hosce nefarios invectus est etiam supra lib. V, cap. 9.

Verum etiam publicis vulgatisque corporibus abstinendum, Deus praecepit; docetque nos, cum duo inter se corpora, etc. Hinc Ebionis et Helcheseitarum refellitur haeresis, qui Pauli Apostoli Epistolas omnes repudiarunt, ut scribit Irenaeus lib. I, adv. Haeres. et Euseb. lib. III Eccles. Hist., cap. 27, et lib. VI, c. 27. Nam cum haec deprompta sint ex cap. 6, in fin. I ad Corinth. constat etiam illis temporibus, Pauli Epistolas inter divinas Scripturas, et divinitus inspiratas a fidelibus recensitas esse. Alias item Pauli sententias ut divina Oracula refert alibi, supra hoc libro cap. 18, lib. de Ira Dei cap. 21. Consequenter etiam hinc profligatur haeresis Simonis Magi, Saturnini, Nicolaitarum, Florianorum, Adamitarum, Waldensium, qui omnium foeminarum usum promiscuum ausi sunt comprobare.

[Col. 0999D] Solam omnium mulierem patientem viri fecit, etc. Sed Aristoteles equam quoque post foetum susceptum iniri scribit lib. VII Histor. Animal. cap. 4. Et Plin. alia quoque animalia praeter mulierem, licet pauca, coitum noscere gravida tradit lib. VII, cap. 11.

[Col. 1000A] Iniquum est enim, ut id exigas, quod praestare ipse non possis. Hoc iisdem pene verbis expressit Ulpianus in leg. Si uxor, §. Judex, D. ad l. Jul. de Adulter. Seneca epistola 95, Eam partem, etc.



CAPUT XXIV.

Quod si liceret ut iis, qui in itinere deerravissent, etc. Hic locus hodie non extat.

Secutis. Al. secutos. Prima lectio Patricio magis placuit, et mihi.

Magnum, inquit, nescio quid, etc. Eamdem auream sententiam habet Seneca initio duodecimi libri Epistolarum, epistola, Singulos dies. Sic certe, inquit, vivendum est, tanquam in conspectu vivamus, etc.

Neque verbenis opus est, neque fibris, neque cespitibus, etc. Fibris ait, pro intestinis; pars pro toto. Sacra facturi super aras cespitem ex gramine, seu verbenas apponebant. Verbena item et laurus suffitionibus frequens erat. Virgil. Eclog. 8:

   Molli cinge haec altaria vitta;
[Col. 1000B] Verbenasque adole pingues, etc.
Ob id verbena , id est, sacra herba vocitata est Dioscoridi lib. IV; Plinio, lib. XXV, cap. 9.

Ut a Cicerone dictum est, etc. Locum non reperio, nisi inter fragmenta incertorum librorum.



CAPUT XXV.

Ebur, inquit Plato, non castum donum Deo. Locus Platonis est XII de Legibus, ubi quae diis offerenda sint docet. De ebore autem dicitur, quia frequens erat illius usus apud Gentes in simulacris deorum faciendis, ut scribit Plin., lib. VIII, cap. 10, et lib. XII, cap. 1; Virgil. I Georg.:

Et moestum illacrymat templis ebur, etc.

Verum apud istos, qui nullo modo rationem divinitatis intelligunt, donum est, quidquid auro, etc. Errat Lactantius; nam quam ille refutat, ipsa est vera et propria differentia inter donum et sacrificium, ut docent Chrysost. Homil. 18, in Epist. ad Hebraeos, [Col. 1000C] Theophilact., ad cap. 8 ejusdem Epist., S. Thom. 2-2, quaest. 85, art. 3.

Itaque Deo utrumque incorporale offerendum est. . . . . Donum est integritas animi; sacrificium, laus et hymnus, etc. Propheta quoque in Psalmis saepe sacrificium laudis commemorat, de quo Paulus ad Haebreos XIII, et Spiritus contribulatus sacrificium dicitur Psalm. L, et omne opus bonum de Epistola ad Hebraeos. Haec quidem omnia improprie et metaphorice sacrificia dicuntur; proprie vero sacrificia vocantur res oblatae, circa quas aliquid fit: sicut olim animalia, quae mactabantur, et comburebantur; et nunc panis, qui benedicitur, et frangitur, et comeditur, ut docet Chrysost., Theophilact. et S. Thom. ubi supra; et utraque sacrificia Deo debentur. Vid. quae diximus supra, lib. II, cap. 2, et hoc eodem lib. cap. 1.

In illo sermone perfecto. Sic supra, lib. IV, cap. 6: et infra lib. VII, cap. 18, intelligit autem Asclepium.

[Col. 1000D] Bene ominare. Ita legendum ex Cod. B. et ipsomet Asclepio Hermetis, qui non semel ita dicit; nam sic quoque in Pimandr., cap. 9. Editiones Ald. Juntar. Plantin. habent, Bene, bene, o mi nate, etc.

O Asclepi. Ita omnes impressi libri recte legunt, ut apud ipsum Hermetem. B. haud recte, O Asclepiades.



LIBER SEPTIMUS.
[Col. 0999]


CAPUT PRIMUS.

Ut ait Plato. Locum illum innuit in Phaedon: Vis ergo, inquit, duas rerum species ponamus, alteram visibilium, invisibilium alteram, etc.

Qui ait, et ortum aliquando, et aliquando esse peririturum. Ut ex Lucretii carminibus constat lib. II, ad fin.



CAPUT III.

Stoici naturam in duas dividunt partes. Vid. Cic. I Academic.

Vel hiaverint terrae. Plin., lib. II, cap. 80.

Quoties demersae fluctibus, et urbes, et insulae, etc. Plin., eod. lib., c. 92.

[Col. 1001A] Et multorum fundamenta montium latens et internus ignis absumit. Plin., eod, lib. cap. 106.

Maria extruuntur. Plin., lib. V, cap. 19.

Montes exciduntur. Ut Athos quondam a Xerxe, Persarum rege; Plin., lib. IV, cap. 10.

Et ad eruendas opes interiora terrae viscera effodiuntur. De quo queritur Plin., lib. II, cap. 63, et in Prooemio libri XXXIII, Senec., lib. V Natural. quaest. cap. 15.

Cum vero mundum, omnesque partes ejus, ut videmus, mirabilis ratio gubernet. Divinitus Aristoteles, Libell. de Mund., cap. 7.



CAPUT IV.

Putantque homines in omnibus terris et agris tanquam fungos esse generatos. De qua opinione disseruit supra, lib. II, cap. 12.

Neque enim aut calore solis, aut lumine, aut aspiratione ventorum, etc. Hanc Taxaq. P. et alterius S. Salvatoris B. minus antiqui, et Plantinianae editionis [Col. 1001B] lectionem secutus sum omni culpa carentem, cum caeterae aliquo modo oppugnari possint. Ald. aut calore solis, aut lunae lumine; Florent. Juntar. aut calore solis, aut lunae, aut asperationem ventorum, etc., quae lectio teneri potest juxta eorum sententiam, qui lunam aeque ac solem calefacere corpora censent. Suid. in .

Cur Deus omnia nostri causa cum faceret, tantam vim natricum viperarumque fecerit? Praeter Ciceronem in Lucull. Lucretius, lib. V:

Praeterea genus horriferum natura ferarum
Humanae genti infestum terraque marique
Cur alit, autque auget? etc.
Respondet Basilius Homil. 9, in Hexaemer.: Nec vero est, quod quisquam accusare parentem rerum debeat ob eam causam, quod animalia, quae virus mittunt, perniciosa, et inimica vitae nostrae procreaverit; isto enim pacto paedagogum etiam accusare licebit, quod adolescentiae facultatem, et proclivitatem in officio contineat, [Col. 1001C] plagisque ac verberibus intemperantiam castiget, etc. Idem Homil. 5 non longe a principio; August. lib. de Heres. cont. Manich. I, cap. 16. In Codice autem Ciceroniano, pro illis cur tam multa pestifera terra, etc. sic legitur, cur mortifera tam multa perniciosa terra, etc.

Homini autem pro his omnibus, quod erat praecipuum, rationem dedit solam. Itaque nudum formavit et inermem, etc. Idem ait lib. de Opficio Dei, cap. 2 et 3, et Aristot., lib. IV de Part. Anim., c. 10. Ergo injuste de Natura queritur Plinius in prooemio VII, quod cum animantia caetera texerit aliquo modo, atque muniverit, hominem nudum ac inermem formaverit.

Asclepiades noster. Hic ad Lactantium scripsit librum de Providentia Dei; Lactantius vicissim ad illum libros duos, nescimus quo titulo, ut referunt Hieronym. Honor., Augustodun. et alii.



CAPUT V.

[Col. 1001D] Et imbecillis corporibus illigatas, etc. Lactantius saepe vocat corpus laqueum animae, vinculum, septum, carcerem, custodiam, etc.; imitatus Platonem in Gorgia, Phaedone, Cratylo, et Cicer. in Somn. Scipionis, in 1. Tuscul. et alibi: a quibus loquendi modis abstinere debemus nos. Et eos in Origene damnarunt Methodius, Epiphan. 2. Panar. Theophil. Alexandr., episc., lib. I, Hieronym. in epist. ad Pammach., Cyrill., lib. I, Comment. in Joan. Vid. supra ad c. 3, lib. II.

Tolerantiam malorum ac laborum, etc. Quae hoc capite de perferendis aerumnis atque laboribus, et lib. VI, cap. 11, de misericordiae operibus exercendis disserit, observanda sunt adversus Lutherum et sectatores, qui bona opera ad salutem necessaria negant.

Et cum Deo semper. In utroque cod. B. in duodecim Vatic. T. P. et aliis omnibus mss. in editione [Col. 1002A] Juntar. et Plantin. desinit hic cap. 5, et continenter 6 incipit illis verbis: Nunc totam rationem, etc. Quare non levis suspicio suboritur, totum eum, quem nunc subjiciam, haud sane brevem sermonem, quique in editione Aldina post haec verba contexitur, nothum esse, atque ab alio suppositum: quanquam profecto valde ingeniosum illum, et egregie strenuum veteratorem fuisse oportuit, qui Lactantii stylum tam miro modo fuerit imitatus. Is sermo talis est: Neque nunc aliquis eo confugiat, ut dicat ad ipsius culpam pertinere, qui et bonum instituit, et malum. Cur enim malum voluit esse, si id odio habet? Cur non bonum tantum fecit, ut nemo peccaret, nemo faceret malum? Quanquam hoc in omnibus fere prioribus libris docuerim, et id jam superius, quamvis leviter, attigerim; tamen subinde admonendum est, quia omnis ratio in eo posita est. Nulla enim virtus esse poterat, nisi diversa fecisset; nec omnino apparere vis boni potest, nisi ex mali comparatione. Adeo malum nihil aliud est, quam boni interpretatio. Sublato igitur malo, etiam bonum tolli necesse est. Si [Col. 1002B] laevam manum, aut pedem amputaveris, nec corpus erit integrum, nec vita ipsa constabit. Adeo ad compagem corporis temperandam, aptissime cum dextris sinistra junguntur. Item si pares calculos feceris, nemo ludet. Si unum colorem Circo dederis, nemo spectandum putabit, sublata omni Circensium voluptate. Quos profecto qui prius instituit, amator unius coloris fuit: sed alterum ei, quasi aemulum posuit, ut posset esse certamen, et aliqua in spectaculo gratia. Sic Deus, quum bonum constitueret, quum virtutem daret, statuit etiam diversa, cum quibus illa confligerent. Si desit hostis, et pugna, nulla victoria est. Tolle certamen, ne virtus quidem quidquam est. Quam multa sunt hominum inter se, et quam variis artibus constituta certamina? Nemo tamen fortior, velocior, praestantior haberetur, si adversarium, cum quo contenderet, non haberet. Unde autem abest victoria, abesse hinc et gloriam simul, et praemium necesse est. Ut igitur virtutem ipsam exercitatione assidua roboraret, eamque faceret de malorum conflictatione [Col. 1002C] perfectam, utrumque simul dedit, quia utrumque sine altero retinere vim suam non potest. Ergo diversitas est, cui omnis ratio veritatis innititur.

Non me praeterit, quid hoc loco a peritioribus possit opponi. Si bonum sine malo esse non potest, quomodo primum hominem dicis ante offensum Deum in solo bono fuisse, aut postea in solo bono futurum? Discutienda nobis haec quaestio est: quod in prioribus libris praetermisi, ut hic implerem. Diximus superius, ex elementis repugnantibus hominis constare naturam. Corpus enim, quia terra est, comprehensibile est; temporale, brutum, atque tenebrosum est. Anima vero, quia de coelo est, tenuis, aeterna, sensibilis, illustris est. Quae quia inter se contraria sunt, necesse est, hominem bono et malo esse subjectum. Animae adscribitur bonum, quia indissolubilis est: corpori malam, quia fragile est. Quoniam igitur sociata et conjuncta sunt corpus et anima, aeque bonum et malum cohaereat necesse est; nec separari alterutro possunt, nisi quum illa separata sunt. Denique boni malique notitia simul homini primo [Col. 1002D] data est. Qua percepta, statim de loco sancto pulsus est, in quo malum non est. Ubi cum esset in bono tantum, id ipsum bonum esse, ignorabat. Postquam vero accepit boni malique intelligentiam, jam nefas erat, eum in beatitudinis loco morari: relegatusque est in hunc communem orbem, ut ea utraque simul experiretur, quorum naturam pariter agnoverat. Apparet ergo, idcirco datam esse homini sapientiam, ut bonum discernat a malo; ut ab incommodis commoda, ab inutilibus utilia distinguat; ut habeat judicium, et considerantiam, quid cavere, quid appetere, quid fugere, quid sequi debeat. Sapientia igitur constare sine malo non potest; vixitque ille princeps generis humani, quamdiu in solo bono fuit, velut infans, boni ac mali nescius. Atenim postea hominem necesse est et sapientem esse, et sine ullo malo beatum. Sed id fieri non potest, quamdiu anima domicilio corporis induta est.

Quum vero factum fuerit corporis animaeque dissidium, [Col. 1003A] tunc malum a bono separabitur. Et sicut corpus interit, anima manet: ita malum interibit, et bonum permanebit. Tunc homo, accepto immortalitatis indumento, erit sapiens, expers mali, sicut Deus. Qui ergo vult nos in bono esse tantum, id potissimum desiderat, ut sine corpore vivamus, in quo est malum. Quod si tollatur, aut sapientia homini, ut dixi, aut corpus adimetur: sapientia, ut ignoret malum; corpus ut non sentiat. Nunc autem eum homo et sapientia sit instructus, ut sciat, et corpore ut sentiat, utrumque pariter in hac vita Deus esse voluit, ut ratio virtutis sapientiaeque constaret. Posuit itaque hominem inter utrumque medium, ut haberet licentiam vel mali, vel boni sequendi. Sed malo admiscuit apparentia quaedam bona, id est, varias et delectabiles suavitates, ut earum illecebris induceret hominem ad latens malum. Bono autem admiscuit apparentia quaedam mala, id est, aerumnas, et miserias, et labores, quorum asperitate ac molestia offensus animus refugeret a bono latenti. Hic ergo sapientiae officium desideratur, ut plus mente videamus, quam corpore: [Col. 1003B] quod pauci admodum facere possunt, quia et virtus difficilis ac rara est, et voluptas communis ac publica Ita necesse est, sapientem pro stulto haberi, qui dum appetit bona quae non cernuntur, dimittit e manibus quae videntur; et dum vitat mala quae non aspiciuntur, incurrit in mala quae ante oculos sunt. Quod accidit nobis, cum neque cruciatum, neque mortem pro fide recusamus: quando ad summum nefas compellimur, ut prodita fide atque abnegato Deo vero, diis mortuis mortiferisque libemus. Haec ratio est, cur hominem Deus et mortalem fecerit, et malis subjecerit; licet ipsius causa mundum aedificasset, scilicet ut virtutem caperet, et ei virtus sua immortalitatem daret. Virtus autem, sicut ostendimus, veri Dei cultus est. Hoc autem sermone nihil asseritur, quod non alibi quoque Lactantius dixerit. Nam Deum in mundo bonum et malum esse voluisse, docuit etiam lib. II, cap. 18, lib. V, cap. 7, lib. VI, cap. 15 et 22; l. de Ira Dei, cap. 15. Item eo loquendi modo ad materiam reprobationis spectante, de qua lib. IV, cap. 20, videlicet, Deum malo admiscuisse [Col. 1003C] quaedam apparentia bona, id est, varias suavitates, ut earum illecebris induceret hominem ad latens malum, etc., usus est supra lib. IV, cap. 2 et 11. Fuisse autem Adamum, antequam fructum vetitum comederet, boni pariter, ac mali nescium, etc. asseruit lib. II, cap. 13.



CAPUT VII.

Hominum causa mundum, et omnia quae in eo sunt esse facta, Stoici loquuntur. Ut testatur ille cum Stoico disputans apud Tertullianum in Lucullo ad fin. Cur Deus, inquit, omnia nostri causa cum faceret, sic enim vultis, tantam vim natricum, etc.

Ad virtutem capessendam nasci homines Aristoteles disseruit. Locum innuit Aristotelis, qui hodie inter ejus opera non extat: sed a Cicerone refertur II de Finib. illis verbis: Hi non viderint, ut ad cursum equum, ad arandum bovem, ad indagandum canem, etc.

Esse inferos Zenon stoicus docuit, etc. De Zenone [Col. 1003D] nihil tale comperio apud Scriptores, sed de Socrate apud Ciceronem, I Tuscul., circa med. Ita enim censebat, inquit, itaque disseruit, duas esse vias, duplicesque cursus animorum e corpore excedentium; nam qui se humanis vitiis contaminassent, etc.



CAPUT VIII.

Plato autem sic argumentatus est, immortale esse, etc. De hoc Platonis argumento videndus Macrob. lib. II, in Somn. Scipion. cap. 13 et seqq., et S. Athanas. in Orat. cont. Idol. qui magna illud ex parte approbasse videtur; S. Thom. II cont. Gent., cap. 82. Hinc suspicatus est, Platonem credidisse brutorum animas immortales, quod simpliciter dixerit animam ex se esse et a se moveri. Sed hic Platonem defendit Lactantius, quod adjectione sapientiae humanam animam a mutorum animabus discreverit.

Addidit igitur, ut effugeret hanc communitatem, [Col. 1004A] fieri non posse, quin sit immortalis animus, etc. Duo loca respexit Ciceronis, ubi argumenta Platonis colligit de immortalitate animorum; alterum I Tuscul.: Animorum nulla in terris origo inveniri potest, etc.; alterum Cat. major. sive de Senect. ad fin.: Quid multa? sic mihi persuasi, sic sentio; cum tanta celeritas animorum sit, etc.

Harum, inquit, sententiarum quae vera sit, Deus aliquis viderit. Haec verba apud Ciceronem prolata leguntur, dum de animi substantia disputaretur, non de immortalitate, de qua hic Lactantius.

Quoniam utraque, inquit, earum sententiarum, etc. Quonam e libro Ciceronis haec ceciderunt, habetur incertum.



CAPUT IX.

rectissime nominavit. Compositum enim et deductum nomen est ex nomine , id est Dei, et verbo , quod est specto, aspicio; ut et Plutarch. tradit libello de Mun. Unde apparet, minus [Col. 1004B] recte scriptum in cod. B. qui non habet, sed . Ea vero vox crebra est apud Trismeg. Nam Pimand. cap. 12, ad fin. , etc., cap. 13, sub initium, c. eod. in fin. hymnodiae, , etc.; initio cap. 14: .

Quae non erit secundum naturam, etc. Ita B. P. Junt. Plant. id est: Virtus non erit secundum naturam, si ratio tantum habenda est corporis, et non animae aeternitatis: nam corpus ex virtutis actibus frangitur potius, atque tabescit, ut recte exponit Thomasius. Al. quod nec erit secundum naturam.

Nam cum liceat nobis jucundissimis frui voluptatibus, etc. Eodem argumento utitur Paulus Apost. I ad Corinth. cap. XV: Si in hac vita tantum, etc.



CAPUT X.

Et tranquillitas animi est, etc. Hoc non simpliciter probat Aristoteles II Ethic. cap. 3, qua de re supra ad cap. 14, lib. VI.



CAPUT XII.
[Col. 1004C]

Quoniam cum corpore, inquit, anima nascitur, etc. Argumenta promit Epicureorum contra immortalitatem animae ex tertio Lucretii de Nat. rer.; et hoc est primum argumentum:

Praeterea gigni pariter cum corpore, et una
Crescere sentimus, etc.

Cedit item retro, etc. Haec carmina paulo aliter leguntur apud Lucretium; ibi enim:

Cedit item retro de terra quod fuit ante
In terras; et quod missum est ex aetheris oris,
Id rursum coeli relatum templa receptant.

Velut humor fracto vase, etc. Alludit ad ea quae ibi sequuntur.

Nunc igitur quoniam quassatis undique vasis, etc.

Quoniam crescit, inquit, sensus in pueris, etc. Lucretius:

Nam velut infirmo pueri teneroque vagantur, etc.

[Col. 1004D] Primum non est idem mens et anima, etc. Objectionem illam de sensu in pueris crescente, et in senibus deficiente conatur diluere. Sed parum valide. Aristoteles I de Anim. tex. 65: Non esse animi vitium docent, si senes delirent, sed corporis, neque senectutem esse in animo, sed instrumentis, etc.

Nam dormientium mens, non anima sopitur. Haud satis profecto tenuisse mihi videre, Lactanti, quid anima, quid mens esset. Non tibi succurrebat ex divino praeceptore, primo de Anim. text. 89 et seqq., et lib. II, text. 19 et 31. Animam unum quidam esse, plures habens potentias: superiorem earum hanc esse, quam ille , nos intellectum et mentem dicimus, quam nec corpori admixtam, nec instrumento affixam corporeo docet in III de Anim. tex. 6. Ideo non in mente somnum fieri, sed in sensu interiori scribebat, lib. de Somn., et Vigil. cap. 2. Nihil [Col. 1005A] enim aliud esse somnum, quam refrigerationem primi sensiterii, eod. lib., cap. 3, et II de Partib. Anim. cap. 7.

Et in furiosis mens extinguitur, anima manet. Nugae. Quid est, extinguitur? Annon haec animae portio est ignis ille divinus, de quo tu ipse, cap. 8 de Opificio, memineras? Cicero I Tusculanar.: Alteram autem affert rationem (Panaetius), nihil esse, quod doleat, quin id aegrum esse quoque possit; quod autem in morbum cadat, id etiam interiturum: dolere autem animos; ergo etiam interire. Haec refelli possunt; sunt enim ignorantis, cum de aeternitate animorum dicantur, de mente dici, quae omni turbido motu semper vacet, non de partibus iis, in quibus aegritudines, irae, libidinesque versentur, quas is, contra quem haec dicantur, semotas a mente, et disclusas putat, etc.

Dementes vocantur. Abusive: non quia sine mente sint, sed quia esse videantur, cum ratione uti non possint, laesis instrumentis inferiorum potentiarum, quae menti ad ratiocinandum famulantur.

[Col. 1005B] Ad sedem suam revolet. Ut Cicer. in Somn. Scip.: Hinc profecti, huc revertuntur; et in fin. I Tusc.: in nostram domum remigremus; et alibi saepe: quorum locorum imitatione raptus Firmianus temere hoc dictum effudit. Nos autem ab ejusmodi locutionibus abstinere debemus; nam favent universaliter dogmati de animabus ante corpora conditis, et de coelo in terram lapsis, quod ridet ipsemet supra lib. III, cap. 18, et S. August. cum in II Academic. libror., dixisset, animum severiorem rediturum esse in coelum, eum loquendi modum damnat lib. I Retract. cap. 1, et se scribere debuisse ait, non rediturum, sed iturum, ob dictam superius rationem. Vid. Notas lib. II, cap. 3.

At enim memoria deficit. Nam, ut ait Seneca pater in Prolog. Declamationum, Memoria est res ex omnibus partibus animi maxime delicata, et fragilis, in quam primum senectus incurrit.

Verum eadem, inquit, dolori et luctui obnoxia est, [Col. 1005C] etc. Secundum argumentum. Lucretius:

Huc accedit uti videamus, corpus ut ipsum
Suscipere immanes morbos, etc.

Anima, inquit, etiam morbum corporis sentit, etc. Tertium argumentum. Lucretius:

Quin etiam morbis in corporis avius errat
Saepe animus, etc.

Oblivionem sui. Lethargum, de quo ibidem Lucretius:

Interdumque gravi lethargo fertur in altum, etc.

Contagio ejus aegrescit. Parum sapienter. Si aegrescit, etiam demum interit.

Sicut oculus, inquit, evulsus a corpore, etc. Quartum argumentum. Lucretius:

Scilicet avulsus radicitus ut nequit illam
Despicere ipse oculus rem, etc.

[Col. 1005D] Sicut id, quod vase continetur, etc. Absurda comparatio. Non continetur anima in corpore, ut id quod in vase: non continetur, ut id, quod in loco; nam anima potius continet corpus, quam contineatur a corpore, primo de anim. tex. 90; est autem in corpore, sicut forma in materia, IV Physic. tex. 23.

Animam, quia non citius emittatur ex corpore, mortalem videri, etc. Quintum argumentum. Lucretius:

Denique saepe hominem paulatim cernimus ire, etc.

Quod si immortalis nostra foret mens, non tam se moriens, etc. Sextum argumentum: sed Lucretius habet:

Non tam se moriens, etc.



CAPUT XIII.

. Ita legimus cum Musuro, et editione [Col. 1006A] Juntarum; nam in Aldin. et Plantinian. deest, .

Sed sicut in fidibus ex intentione nervorum, etc. De hac Aristoxeni opinione, de qua meminit etiam lib. de Opif. cap. 16; vid. Platon. in Phaedon., Arist. lib. I de Anim. tex. 54 et seqq.; Lucret. initio III, Cicer. I Tusculanar.



CAPUT XIV.

Plato. Apud quem in Timaeo leguntur figmenta illa de sacerdote quodam Aegyptio narrante Soloni, Athenas novem millibus annorum ante Solonis aetatem fuisse conditas, omnesque insignes illius temporis res gestas in sacris Aegyptiorum libris subtiliter annotatas contineri.

Secuti fortasse Chaldaeos. Probavi cum Thomasio lectionem utriusque cod. S. Salvat. B. T. P. pro ea, quae in aliis habetur, sicuti fortasse Chaldaei. Hi quidem innumera se annorum millia habere jactabant, ut hic ait Lactantius, et S. August. lib XII Civit. [Col. 1006B] cap. 10, quos et Lucret. refutat lib. V, Cur supera bellum Thebanum, etc. Macrob. lib. II, in Somn. Scip.

Nondum sextum millesimum annum esse conclusum, etc. Idem ait S. Augustinus dicto cap. 10.

Quo numero expleto, consummationem fieri necesse est. Increbuisse fertur hic error de duratione mundi sex millibus annorum ex veteri quadam Hebraeorum traditione, de qua in Thalmudicis voluminibus ordine quarto, tract. 4, cui tit. Sanedrim, illumque confovisse aiunt non modo Rabbi quemdam nomine Isaac super cap. I Genes. et alios ejusdem sectae nonnullos, sed ex nostratibus quoque insignes aliquot viros; nam praeter Lactantium ita opinati sunt Just. Martyr, quaest. 72, Irenae. adv. Haeres. cap. ultimo, Hilar. in Matth. c. XVII, Hieronym. in exemplari expositione Psalm. LXXXIX, ad Cyprian. et in commentar. super Michae. cap. IV, Aug. XX Civit. cap. 7. Germanus vero, episc. Constantinopolit. in lib. de Theor. rer. Ecclesiast. secutus Hippol. Martyr. et Cyrill. in lib. de Antichrist. affirmat, mundum sex [Col. 1006C] millibus annorum superque quingentis duraturum. Contra hunc errorem extat aliorum Patrum auctoritas, Ambrosii lib. VII, in Luc. illud Matthaei exponentis, Post dies sex transfiguratus est, etc. August. in Psalm. LXXXIX. Bedae. in lib. de Ration. Temp. et denique ipsiusmet Salvatoris Act. 1 contestantis, non esse nostrum scire tempora, vel momenta, quae Pater posuit in sua potestate, et Matth. XIII: De die autem illo, vel hora nemo scit, etc. Extat et res ipsa; nam cum ex errore illo colligeretur, ab eo tempore usque ad mundi consummationem ducentorum circiter annorum curriculum expectari, ut inf. cap. 25, profecto non modo jam ducenti anni, sed mille propemodum ac trecenti praeterierunt. S. Thom. rationes ponit, quibus convenit, ut dies Domini magnus ignoretur.

Hic est autem dies Sabbati, qui lingua Hebraeorum a numero nomen accepit, etc. Nam Lactantius Sabbati nomen deductum putat a Sebang, quod est septem, [Col. 1006D] quia is est septimus dies, et ita quoque Theophil. ad Autolyc. lib. II. Alii malunt Sciabath, id est, Sabbatum requiem significare, et a verbo Sciabath, quod est quiescere, deductum esse; quibus adstipulator Josephus lib. I Antiquit. cap. 1, Philo. in lib. de Abraham, in principio, et de Migratione Abraham. Plutarchus autem, et quidam alii ethnicorum, fatue nimis aliunde putant deductum. Nam Plutarchus in 5 quaestion. Convival. a Baccho, qui Sabbus est, quod eo die se mutuo Hebraei ad potandum invitent; alii vero a Sabbo, morbi genere apud Aegyptios, quo replentur inguina ulceribus; illo enim laborasse aiunt Hebraeos Aegypto exeuntes, et septimo die quievisse, ac proinde diem illum Sabbatum nominasse. Certe ducem fuisse leprosorum et scabie laborantium Moysen in egressu de Aegypto, calumniati sunt Manethon Aegyptius, referente Josepho contra ipsum disputante lib. I contra Appion. et [Col. 1007A] Justinus historicus lib. XXXVI, qui ait, Moysen Damascena antiqua patria repetita, montem Syneum, al. Synam. occupavisse, in quo septem dierum jejunio per deserta Arabiae cum populo suo fatigatus cum tandem venisset, septimum diem more gentis Sabbatum appellatum in omne aevum jejunio sacravisse, quoniam ille dies famem illis, erroremque finierat, etc.

Sicut indicat Propheta, dicens, etc. Sed locus ille nihil opitulatur errori, cum ibi millenarius numerus sumatur pro indefinito quodam numero, ut in Psalm. CIV: Verbi quod mandavit in mille generationes; et in Ecclesiastic. Melior est unus timens Deum quam mille filii impii, etc. Cujusmodi multa exempla reperiuntur apud profanos scriptores.

Ut mille annis in hoc mundo viveret. Omne tempus, quod vixit Adam, fuisse comperio quinto Genes. nongentorum et triginta annorum.



CAPUT XV.

[Col. 1007B] Quod Romanum nomen, etc. Et infra cap. 25: At vero cum caput illud orbis occiderit, etc. Fuit vetus traditio illorum temporum, cum primum Romanum imperium defecisset, venturum Antichristum, et paulo post mundum interiturum. Ita enim scribit et Tertullian. in lib. ad Scapul. et Apologet., cap. 32, et Optat. Milevitan. contra Donatist., lib. II, atque orta ejusmodi traditio videtur ex prophetia Daniel., cap. II, ubi quatuor regna enumerantur, et post illa denunciatur adventus Antichristi; et etiam ex verbis Apostoli in II ad Thessalon., cap. II, ubi non prius venturum ait Antichristum, quam discessio venerit, scilicet populorum a Romano imperio, secundum Augustinum, lib. XX Civit., cap. 19. Sed quomodo est hoc, quia jamdiu gentes discesserunt a Romano imperio, necdum venit Antichristus? Respondet S. Thomas super d. cap. II, Epist. Paul., lect. 1, his verbis: Dicendum, quod nondum cessavit, sed est commutatum de temporali in spirituale, ut dicit Leo papa in sermone de [Col. 1007C] Apostolis; et ideo discessio a Romano imperio debet intelligi non solum a temporali, sed etiam a spirituali, scilicet a fide catholica Romanae Ecclesiae. Est autem hoc conveniens signum; nam Christus venit, quando Romanum imperium omnibus dominabatur: ita e contra signum adventus Antichristi est discessio ab eo.

Seneca Romanae urbis tempora distribuit in aetates, etc. Locum Senecae non invenio, sed quiddam ejusmodi apud Bedam de Temporibus, cap. 66.

Hystaspes quoque, qui fuit Medorum rex antiquissimus, etc. De hujus Vaticiniis sub nomine Hystaspis meminit etiam Paulus apostolus apud Clementem Alexandrinum VI Stromat. illis verbis: Libros quoque Graecos sumite: agnoscite Sibyllam quomodo unum Deum significet, et ea, quae sunt futura; et Hystaspen sumite, et legite, etc. Quae cum in Epistolis Pauli non inveniantur, verosimile est, Clementem antiquissimum theologum ex Pauli concionibus ad populum habitis, et memoriae mandatis, et deinde ad posteros traditione quadam transmissis prodidisse. Ejusdem quoque sub [Col. 1007D] nomine Hystaspis non semel mentionem agit Justin. Martyr. in Apolog. 2 pro Christian. Et hoc loco, septem codices Vaticani habent, Hystaspes, pro eo quod in aliis libris excusis est, Hydaspes. Ideo verum hujus regis nomen restituimus Lactantio, quod etiam probat Theodorus Canterus Variar. lection. lib. II, cap. 19. Quamquam quae de Hystaspe Darii patre affert ex Agathia historico, l. II, et Ammiano, lib. XXIII, huic nostro convenire non possunt; siquidem Darii pater, qui et Hydaspes alicubi nominatur, non fuit rex, ut ex Herodot. constat. Et cum Roma condita fuerit circiter olympiad. 6, ut ex Euseb. Glarean. in Chronol. ad Livi. et aliis patet, Darius autem floruerit olymp. 64, ut ex Euseb. retulimus supra lib. IV, cap. 14, necesse est, ut Darii pater multis pene non solum annis, sed etiam saeculis post conditam Urbem extiterit, contra quam hoc loco Lactantius asserat, cui ait, haec multo ante praefatum Hystaspen, quam [Col. 1008A] Trojana illa gens, id est, Romana conderetur.

A quo amnis quoque nomen accepit, qui nunc Hydaspes dicitur. Jam hinc intelligis, cur fluvius Hydaspes dicatur Medus a Virgilio IV Georg. illis carminibus:

Praeterea regem non sic Aegyptus, et ingens
Lydia, nec populi Parthorum, aut Medus Hydaspes
Observant, etc.
Quod divini poetae expositores forsit. nec satis, quod ad rem faceret, attulerunt.

Admirabile somnium. Ita restituitur hic locus ex B. Cod. qui corruptus legitur in impressis, admirabilis omnium. Nam genuinam esse hanc lectionem vel illa quae sequuntur ostendunt, sub interpretatione vaticinantis pueri, etc.



CAPUT XVI.

Ad consumendum. Ita reposui, pro eo quod corrupte est in omnibus, ad consumandum.

[Col. 1008B] Tum repente adversus eos hostis potentissimus ab extremis finibus plagae septentrionalis orietur, etc. In hoste potentissimo, qui adversus decem reges orietur, non intelligit Lactantius Antichristum, ut censuit Franciscus Ribera ad cap. XII Apocalypsis, num. 13. Nam initio sequentis capitis ait, et hunc ipsum hostem deletum iri cum omnibus suis reliquiis ab altero rege ex Syria surrecturo humani generis proditore, quem cap. 19 Antichristum appellat, id quod clarius edisserit cap. 11. Epitomes horum librorum; ubi cum dixisset viros decem occupaturos orbem, et contra eos surrecturum longe potentiorem ac nequiorem, qui tribus ex eo numero deletis Asiam possidebit, caeteris in potestate sua redactis, et adscitis, ait deinde inter ea mala exsurrecturum regem impium, non modo generi hominum, sed et Deo inimicum, qui reliquias illius prioris Tyranni conteret, cruciabit, vexabit, interimet; atque hunc futurum Antichristum satis aperte ostendit. In hoste igitur illo, quem ait debellaturum reges illos, fortasse Lactantius Neronem intellexerit; [Col. 1008C] nam et id putavisse S. Martinum Turonensem episcopum prodit Sever. Sulpit. in Dialog. lib. II, in fin., quanquam et alii multi, ut scribit Sever. ibid. S. Hieron. in illud Daniel. II: Et cor ejus adversus testamentum sanctum, etc., et S. Augustin., lib. XX Civit., c. 19, qui illos arguit, crediderunt, Neronem ipsum futurum esse Antichristum. Falsus igitur hoc loco Lactantius est, cum ex Scripturis constet, non alium regem, quam Antichristum ipsum, decem regibus illis superventurum, qui eos subigat, et suo imperio subjiciat, ut docent omnes expositores super XII Danielis in fin. ubi visio quartae bestiae declaratur, et super XII Apocalyps. ad ea verba, habens capita septem, etc., et super cap. XVII ad ea, et decem cornua, etc. Item Irenae. adversus Haeres., lib. V, cap. 25 et 26; Hippolyt. Martyr., de Consumm. saecul.; Thodoret. in Daniel., Oratione 7; Prosper Aquitanic. in lib. cui titulus; Dimid. tempor., cap. 7. Nec S. Martini auctoritate sustinetur quod de Nerone aliqui fabulantur; neque enim [Col. 1008D] id prophetico spiritu sensisse putandus est: sed ut forte ab aliis enarratum, aut scriptum acceperat, ita quaerentibus respondisse.



CAPUT XVII.

Propheta magnus mittetur a Deo, etc. Lactantius de uno tantum propheta mentionem habet, cum tamen, cap. XI Apocalyp. unde desumpsit, duos mittendos esse dicatur, quos Joannes prophetas quidem vocat: sed eorum nomina silentio praeterit; et ideo relictus est scriptoribus locus ad opinandum. Porro alterum eorum futurum Heliam omnes consentiunt ex cap. IV Malach., at de altero pugnant. Nam alii futurum asserunt Moysen, ut Hilar. Can. in Matth. XX; Ambros. in lib. de Cain et Abel, cap. 2; Catharin. super Genes.; et Joann. Arboreus, lib. XI Theosophias; alii Hieremiam, ut refert et credit idem Victorin. quem reprobat Ansbert. super d. cap. XI Apocalyp., et Hilar, [Col. 1009A] d. cap. 20. Recepta tamen a plerisque Patribus sententia videtur, ut comes Eliae sit Henoch futurus ex illo Ecclesiast. XLIV: Enoch placuit Deo et translatus est in paradisum, ut det gentibus poenitentiam, etc., id est, in fine saeculorum, quando praedicaturus est poenitentiam gentibus ab Antichristo seductis. Ita Tertull., lib. de Anim., cap. 28; S. Ephrem, serm. de Antichrist., et serm. de Consummat. saeculi; Isidor., lib. de Vit. et Mort. sanct., c. 3 et 35; Hippolyt. Mart., serm. de Antichrist.; Hieronym., epist. 148 ad Marcell. et in Psal. XX; August. in tract. de Antichristo, et lib. II de Peccato origin., cap. 23, et lib. IX super Genes. ad litter. cap. VI; Prosper Aquitanic. in Dimid. tempor., c. 13 et seqq.; Greg. Magn., lib. IX Moral., cap. 4, et homil. 12 in Ezech.; Damascen. IV de Fid. orthod., cap. 27, ad fin. IV, ea quoque super d. cap. 51; Gloss. Ansbert., Aymo, Rupert., Anselm., Richard., S. Thom., Andr. Arethas.

Peractisque operibus ipsius, alter rex orietur ex Syria, [Col. 1009B] etc. Non ante ortum Antichristi, ut ait Lactantius, sed ipsius persecutionis tempore prophetae praedicabunt diebus mille ducentis et sexaginta videlicet quanto fere tempore durabit Antichristi persecutio, quoniam eorum praedicatio quasi in antidotum persecutionis illius dabitur, ut docent omnes super illud cap. XI Apocalyps.: Et prophetabunt diebus mille ducentis.

Malo spiritu genitus. Non quia generandus sit a daemone incubo alieno semine, ut quidam putaverunt: sed quia mali spiritus opera nascetur, ut tradunt Martyr Hippolytus, et Damascen. Cavenda quoque opinio asserentium, Antichristum non alium fore, quam diabolum, quos S. Hieronymus damnat II Daniel. super illud: Ecce oculi quasi oculi hominis, etc. Damasc. IV de Fide orthod., cap. 28.

Illius prioris mali. Id est, illius prioris tyranni, ut exponit c. 12 Epitomes, quem decem reges dixerat subacturum esse sup. cap. anteced.

[Col. 1009C] Signabuntur ab eo tamquam pecudes. De charactere antichristi, quo suos signabit sectatores, habetur Apocalyp. XIII, sed qualis futurus sit ille character, ambigitur. Ex Primasio quidem tradit Ansbertus, atque ita tradit, ut id sibi a Deo revelatum innuat, talem futurum illum characterem, ut in totum Christi nomen ex compendio includatur, qualis est is, quem imperator Constantinus Magnus, Leo Quintus, et alii nonnulli imperatores gestaverunt in Labaris, duobus modis exprimi solitum; talem enim characterem numismata vetera ostendunt, quorum formas typis excusas exhibet etiam cardin. Baronius, l. III Annal. sub anno Domini, 312, et Stewechius ad Vegetium, l. II, c. 18. Lipsius, de Cruce, c. 15. Id vero simile est, quoniam nullum nomen magis amabit Antichristus, quam Christi nomen, quo Judaeos decipiet, et Agarenos, et multos etiam christianorum.



CAPUT XVIII.

, etc. Haec habentur in 5 sermone [Col. 1009D] Carminum Sibyllinorum: sed ibi multum variat lectio.

. Ita lego cum M. Masuro propter metri rationem, sicut est in ms. B. et in editione Florentina: non autem , ut est in Aldina, et Plantinian.

. Variat hic versus aliquantulum in codice Sibyllino, etc.

, etc. Variat lectio in Carmin. Sibyllinis; nam ibi:

   
.



CAPUT XIX.

, etc. Non extant in Carminibus Sibyllinis.

Et postea orbis terrae Regnum recepturus est, etc. [Col. 1010A] De regno loquitur, quo Christum post judicium mille annis cum justis in terra regnaturum falso credidit Lactantius, de quo errore dicemus infra. Quare non immerito notavit hunc locum Didacus Covarruv., l. IV Variar. Resol., c. 19, sub num. 10. Caute Isidorus hunc eumdem pene locum exscribens, lib. VI Origin., cap. 17, ab istis verbis abstinuit.

Cadet repente gladius e coelo, etc. Hoc dictum testimonio Scripturae caret, cujusmodi et alia nonnulla, quae ex eorum temporum traditionibus referre putandus est.

. Sic omnino legendum est ex codice Sibyllino, monente id serie primarum litterarum cujusque versus in acrostichis; non , ut hic vulgo legitur.

, etc. Etiam hic versus paulo aliter legitur in Carminibus Sibyllinis.



CAPUT XX.

Post haec aperientur inferi, et resurgent mortui, etc. [Col. 1010B] Lactantius hoc capite et sequentibus de futuro extremo judicio, et de mortuorum resurrectione haec docet. Animae non statim post mortem judicantur, sed in una communique custodia subtus terram detinentur usque ad diem universalis judicii, inf. c. 21. Duplex erit resurrectio: altera fidelium, id est eorum, qui in Dei religione fuerint versati; altera impiorum, id est infidelium. Primum igitur, inquit, ex inferis, hoc est ex subterranea illa custodia excitabuntur fidelium animae ad sua corpora recipienda, ut hoc loco dicitur. Examen operum fiet, ut si plura, et gravia fuerint bona, ad vitam beatam dentur, sin e contra, ad poenam damnentur, ut dicitur paulo inf. Examen fiet per ignem; nam ii, quorum peccata vel pondere, vel numero praevalebunt, amburentur igne; quos autem plena justitia, et maturitas virtutis incoxerit, ignem illum non sentient, in fin. c. 21. Tum constituet Deus civitatem sanctam in medio terrae, ubi regnabit mille annis cum justis illis, qui praeerunt viventibus veluti judices. Qui vero tunc reperti fuerint [Col. 1010C] in corporibus vivi, non morientur: sed per eosdem mille annos prolem sanctam et Deo charam generabunt. Ethnici non extinguentur omnino: sed quidam relinquentur in victoriam Dei, ut triumphentur a justis. Haec omnia c. 24. Denique post mille annos altera fiet resurrectio, videlicet impiorum, qui idola coluerunt, qui Deum verum vel nescierunt, vel abnegarunt; ii vero absque ullo judicio (neque enim surrecturos impios in judicium ex sacris Litteris hoc capite docet) ad cruciatus aeternos cum principe daemonum, et ejus ministris exterminabuntur; justi autem renovato mundo, felices ac beati, in similitudinem angelorum in conspectu Altissimi semper versabuntur, et in aeternum servient, c. 26. Protulit has ineptias Lactantius, quia non recte percepit vaticinium Joannis apostoli XX Apocalyp.: Et vidi sedes, et sederunt super eas, etc. At vero una tantummodo erit resurrectio omnium, quorum alii quidem ibunt in coelum ad vitam aeternam, ii scilicet, qui post baptisma susceptum [Col. 1010D] vel nullam peccati maculam contraxerunt, vel contractam diluerunt ac purgaverunt; alii in infernum ignem aeternum, ii videlicet, qui in actuali mortali peccato obierunt: qui vero in solo originali decesserunt, vel in limbo, vel in hoc mundo, vel, ut ait S. Antoninus Florentin. p. p. Summae, tit. VIII, c. 1, § 4, in alio loco, quem solus novit Deus, poena damni tantum, scilicet carentia visionis divinae punientur. Quomodo autem verba Joann. apost. sint intelligenda, docent expositores Apocalyp. S. August., l. XX de Civit., c. 7 et seqq. ex recentioribus doctissime ac luculenter Franciscus Ribera super Apocalyp.

, etc. Extant haec carmina in oraculis Sibyllinis serm. 3, ubi lectio plurimum variat, et hic versus mutilus habetur.

. Sibyllinus codex, et S. Augustinus, lib. XVIII Civit., c. 23, habet .

Non resurrecturos esse impios in judicium, etc. Quod [Col. 1011A] intelligendum est quoad discussionem meritorum, non autem quoad distributionem poenarum; nam quoad praemiorum vel poenarum distributionem omnes judicabuntur, juxta illud Roman., XIV: Omnes astabimus ante tribunal Christi, ut explicat S. Thomas in IV Sententiar. distinct. 47, quaest. unica, artic. 3, et ipse Lactantius infra, c. 26.

Impiorum vero, etc. Ita legendum esse, cum vitiose vulgo legatur impios vero, textus ipse convincit; num de animabus dicere pergit, de quibus ait paulo supra, sed eorum, qui justi fuerunt, puras, et impassibiles, etc. Nunc alterum hujus orationis membrum exequitur, impiorum vero, suppl. animas, mediam gerere naturam ex contagione carnis, cujus desideriis addictae fucum trahant, etc. Neque vero illud, addictae, cum dictione, impios, convenit.

Par levibus ventis, etc. Cave tamen putes, animam quasi ventulum quemdam, et auram esse.



CAPUT XXI.

[Col. 1011B] Primum igitur dicimus, tantam esse Dei potestatem, ut etiam incorporalia comprehendat, etc. Docet quomodo anima, cum spiritalis sit, pati possit ab igne corporeo. Videlicet eam pati non posse potentia naturali, quia cum in se, inquit, nihil habeat solidum et contrectabile, a solidis et corporalibus nullam vim pati potest; sed posse tamen ea potentia, quam theologi nostri obedientiae potentiam nuncupant, qua cunctae res aptae natae sunt creatori obedire, ita ut in eis quidquid ipse vult fiat. Exemplum affert de angelis, qui eum metuunt, cum inenarrabili quodam modo ab eo castigari possint, et de daemonibus, qui ab eo torquentur, et puniuntur. Jam hoc nil aliud asserere est, quam quod S. Thom. in IV Sentent., dist. 44, quaest. 2, art. 3, et ibi alii quoque theologi docent, videlicet ignem aeternum in animas agere, et eas torquere posse tamquam instrumentum divinae virtutis atque justitiae.

Nam quia peccata in corporibus contraxerunt, rursus [Col. 1011C] carne induentur, etc. Putavit Lactantius omne animarum judicium differri post corporum resurrectionem: idcirco, inquit, licet Deus virtute sua possit igne agere in animas etiam corpore exutas, tamen congruentius vult eas pati cum corpore, quia in corpore peccaverunt, et ideo rursus carne induentur. etc.

Et tamen non erit caro illa, quam Deus homini superjecerit, huic terrenae similis, etc. Non negat eorum, qui surrecturi sunt, carnem futuram eamdem numero cum ea, quam habuerunt in vita, quod fides catholica docet, ut habemus, c. 1 de Summ. Trinit. et Fid. Cathol. et DD. demonstrant in IV, distinct. 47 et 48; sed ait, non eam fore huic similem; et statim in quo futura sit ea dissimilitudo pronuntiat, nempe quia cum caro nostra ad ignis contactum diffluat ac consumatur, illa insolubilis erit, atque mansura, neque cruciatibus illis, et igne aliquando defectura.

Cujus natura diversa est ab hoc nostro, etc. Naturam accepit hic non ita proprie pro substantia et forma specifica, sed aliquando laxius, atque abusive, ut diversae [Col. 1011D] illum ignem affirmet esse naturae, id est, diversarum quarumdam proprietatum, et operationum consequentium, quas statim, et ipse hic, et alii quoque recensent; Tertull., Apologet., c. 48; Minuc. in Octav.; Pacian., de Poenit. et Confess. Quod videlicet nullius materiae fomite alatur, quod una cremet et recreet impios, et quod quantum de corporibus absumat, tantum reponat. Et hoc modo Damascenus etiam declaratur, qui quarto de Fid. Orthod., c. ultimo, ait impios mittendos esse in ignem aeternum non materialem, qualis est apud nos, sed qualem novit Deus. Dicitur enim in addition. ad III part. S. Thom., quaest. 97, art. 5, et a S. Bonavent. in IV Sentent. distinct. 44, art. 2, quaest. 1, quod Damasc. non negat, ignem inferni esse simpliciter materialem, sed materialem, qualis hic noster, quia quibusdam proprietatibus a nostro igne differt, neque negat similitudinem in forma specifica, sed in operationibus quibusdam, ut diximus. [Col. 1012A] Nam quod ignis inferni ejusdem naturae ac speciei sit cum igne nostro, probabilius videtur, atque receptius a theologis, ut notatur in addition. ad III part. d. quaest. 97, art. 6, et disserit Sotus in IV Sentent. distinct. 50, quaest. unic., artic. 1, conclusione secunda.

Nec admixtum habet fumum: sed est purus, ac liquidus, et in aquae modum fluidus, etc. Fortassis de igne purgatorii hoc verum sit; nam id aliqui tradidere. Caeterum de igne inferni pernegant omnes; Basil. in Psalm. XXXIII super illud, Timorem Domini, S. Greg. lib. IX Moral., cap. 49, qui ait ignem illum caliginosum esse, et splendore carentem. S. Thom. in II Sentent. distinct. 6, art. 3, ad 1 et in IV, dist. 50, quaest. unica, art. 2. S. Bonav, in IV, dist. 44, art. 2, quaest. 1. Habebit tamen ignis ille tantum de tristi luce, quantum sufficiat, ut damnati se mutuo possint contueri, ad miseriarum et poenarum suarum augmentum, ut ait S. Gregorius, ubi supra.

Sed et justos cum judicaverit, etiam in igni eos examinabit. [Col. 1012B] De igne conflagrationis haec fere tradunt DD. Sanct. Thom. in IV Sentent. dist. 47, art. 4. ad III, et ibid. S. Bonav. quaest. 4, in fin. et in VII, p. Breviloq. cap. 4.

Nec tamen quisquam putet animas post mortem protinus judicari. Poenas animarum et praemia differri in diem judicii universalis post corporum resurrectionem, atque eas interim in una communi custodia detineri, Lactantius est opinatus, ut supra diximus hoc eodem cap. Idem senserunt et alii plerique antiquorum Patrum; Clemens Roman. I Recogn. ad fin., ex Petri Apostoli persona loquens; Justin. Mart. in Quaestion. a Gentib. posit. quaest. 76; Irenae. adv. Haeres.; Tertull. IV adv. Marcion. et lib. de Anim. cap. antepenult.; Origen. Homil. 7, in Levitic. et II et IV Principior.; Victor. super Apocal. ad ea, Vidi sub altare; Prudent. in Hymn. pro exeq. defunct. et alibi; Ambros. II, de Caïn et Abel, cap. 2, et lib. de Bono Mortis, cap. 10; Chrysost. Homil. 39, in I ad Corinth.; [Col. 1012C] August. in Psal. XXXVI; Theodoret. ad cap. XI Epistolae ad Hebrae.; Arethas in illud Apocalyp., Usquequo, Domine, non vindicas sanguinem, etc.; Oecumenius ad cap. XI Epist. ad Hebrae.; Theophilact. ibid. et in Comment. ad Luc. super illud, Hodie mecum eris, etc.; Eutymius ibid.; S. Bernard. super illud Apocalyp. Vidi sub altare, etc. Denique pro hac sententia adducitur Jacobus Apostolus in liturgia divini sacrificii; et ita Joannem Romanum pontificem ejus nominis vigesimum secundum credidisse, et credendum sanxisse, refert Ocham in operib. 93 dier., et Adrianus in IV Sent. in fin. quaest. de Sacram. confirmat. Quibus non obstantibus, nunc pro certo et infallibili dogmate habendum est, animas statim ab egressu corporum judicari; et quae rationis usum habuerunt, pro diversitate meritorum ad gloriam paradisi, aut ad poenam vel aeternam in infernum, vel temporalem in purgatorium deduci; quae vero ante rationis usum decesserunt, vel in limbum puerorum migrare, ubi poena damni tantummodo afliciantur pro [Col. 1012D] peccato originali contracto, nisi baptisma susceperint, vel in paradisum ad vitam beatam pro merito Christi, siquidem baptismate sunt ablutae, ut docet S. Thom. S. Bonav. et caeteri in IV Sentent. distinct. 45, art. 1. Et contraria assertio pertinet ad errorem Armenorum et Anabaptistarum asserentium animas Sanctorum ante resurrectionem corporum divinae visionis gloria frui non posse, et tam daemonum, quam animarum differri supplicium usque ad diem judicii; quod de daemonibus falsum, tradidi supra lib. II, cap. 15, ad ea, quibus quia liberum arbitrium, etc. De animabus etiam ei positioni Sancti Patres adversantur; Chrysost. Homil. super illud Sapientiae VI, Justorum animae, et alibi; S. August. lib. IX Confession., cap. 3, et in Meditation. cap. 24; de Spiritu et anima, cap. 58, et de Ecclesiastic. dogmat., cap. 79; Greg. lib. IV Moral., cap. 25; Hieronym. in Epitaph. Nepotian. et omnes theologi in IV, distin. 45; S. Thom. in 1-2, [Col. 1013A] quaest. art. 3; adversantur Decretales epist. Innoc. III in cap. Majores, de baptism. et in cap. Apostolicam, de Presbytero non baptizat. item Benedictus XI, in quadam Extravagante, quae licet in Corpore juris non sit clausa, authentica tamen est, et infallibilis auctoritatis, quam integra fide refert Marsil. in IV Sentent. quaest. 13, art. 3, et Alfons. de Castr. adv. Haeres. in verbo Beatitudo. Quin etiam universalia concilia; Florentinum sub Eugenio IV his verbis: Definimus illorum animas, qui post baptisma susceptum nullam omnino peccati maculam incurrerunt, illas etiam, quae post contractam peccati maculam vel in suis corporibus, vel eisdem exutae corporibus sunt purgatae, in coelum mox recipi, et intueri clare ipsum Deum trinum et unum sicuti est pro meritorum tamen diversitate alium alio perfectius; illorum autem animas, qui in actuali mortali peccato, vel solo originali decedunt, mox in infernum descendere, poenis tamen disparibus puniendas, etc. Item Concilium Trident. session. V, canon. 5. Adversantur denique, et Sacrarum oracula [Col. 1013B] Scripturarum; ad Philippen. I: Cupio dissolvi, etc.; II ad Corinth. V: Scimus quoniam si terrestris domus nostra, quem locum refert S. Thom. p. p. quaest. 64, artic. 4, ad 3, etc., et eod. cap.: Audemus, et bonam voluntatem habemus, etc. Luc XXIII: Hodie mecum eris in paradiso. Ad testimonia Scripturae, vel Patrum, quae pugnare videantur, sicubi dicatur beatitudinem, vel poenam ante diem judicii non dari, respondent theologi, id intelligendum esse de consummata illa beatitudine vel poena, quae post corporum resurrectionem habebitur; vel id dici non quia ante diem universalis judicii per uniuscujusque speciale judicium non contingat bonis pariter ac malis par retributio meritorum: sed quia in die resurrectionis universalis praesente tota curia coelestium, terrestrium et infernorum cujusque operibus publice recensitis ante Christi Domini tribunal, per publicam, et cunctis manifestam sententiam justis praemium, et reprobis supplicium decernetur, atque ita omnia retractabuntur, perinde ac si nihil ante illam diem actum fuisset. Ad [Col. 1013C] extremum dicitur, eum errorem haud officere eruditioni et pietati illorum Patrum, cum Ecclesia illis temporibus nondum quicquam certi hac de re statuisset. Extravagans autem Benedicti Undecimi Joannem Pontificem vindicat a calumnia. Qui plura volet adversus hanc haeresim, quam olim quoque vulgavit Vigilantius haereticus a S. Hieronym. profligatus, et nuper Lutherus atque Calvinus, videat S. Thom. in Opuscul. contra Graec. et Armen. cap. 9; Ocham part. II Dialog., tract. 1; Alphons. de Castr. adv. haeres. ubi supra; Cardinalem Bellarmin., tomo I, controv. 7 Controvers.



CAPUT XXIII.

, etc. In oraculis Sibyllinis haec carmina multum variant.



CAPUT XXIV.

Mille annis inter homines versabitur, etc. Haec est [Col. 1013D] opinio Lactantii, post primam illam fidelium resurrectionem, Filium Dei mille annis regnaturum esse in terra cum justis, in ea bonorum omnium affluentia, quam vates aureo saeculo extitisse cecinerunt. Non absurde hic error ad Cerinthum primo refertur, ut tradit Euseb. VII Hist. Eccles. cap. 23 et lib. III, cap. 28. Quem secutus est Papias Hierapolitan. episc. ut scribit idem Euseb. eod. lib. III, cap. ultimo, Nicephor. cap. 20, Hieron. de Script. Eccles. in Papia. Papiam deinde propter Scriptoris antiquitatem, non propter dictorum rationem multi eccles. viri secuti sunt, ut tradit Eusebius d. cap. ultimo, Hieron. ubi supra, et in Prooem. lib. XVIII in Esai. Pro eodem errore pugnavit quoque Nepos quidam Aegyptius, quem refutavit Dionys. Alexand. in lib. de Repromission., ut refert Euseb. lib. VII Hist. cap. 22. At vero licet Hieronymus hujus sententiae recensuerit Tertull. et Victorinum, hodie tamen nihil extat eorum, [Col. 1014A] quod hoc dogma contineat: imo Victorin., super Apocalyp. illud tanquam Cerinthianam haeresim damnat, Tertullianus autem quamvis Regnum mille annorum fateatur, tamen delicias illas non carnales, sed spiritales fore docet ad fin. lib. III adv. Marcion., quam opinionem aliquo modo tolerabilem, et a se ipso quandoque receptam ait S. Augustinus lib. XX Civit., cap. 7. Horum itaque milliariorum, sive millenariorum, error profectus est non solum ex verbis cap. XX Apocalyps. perperam intellectis, ut diximus ad cap. XX hujus libri: sed etiam ex traditione antiqua Judaeorum male interpretantium oracula prophetarum, ubi saepe ac multa dicunt de regno Christi in Hierusalem, ut tradit Euseb. lib. VII Hist. cap. 22, et Hieron. in Papia. Jam vero quamvis idem Hieronym. super illud Hierem. 23: Et conteres lagunculam, etc., eam haeresim se non audere damnare dicat, quia eam multi ecc. viri et martyres eam habuerint, tamen eam audacter atque aperte damnat ad cap. LX Esai., et quicumque de Haeresibus scripserunt; nec immerito, [Col. 1014B] non enim prior aliqua futura est resurrectio, deinde altera, sed una in die novissimo, quo de singulorum meritis judicium feretur, quorum alii quidem ibunt in vitam aeternam, alii vero in ignem aeternum, ut dicitur Matth. XXV, probatur et Job. c. XIX, Scio enim, quod redemptor meus vivit, etc. I ad Thessalonic. IV, Paulus docet, quod cum Dominus ad judicandum venerit, qui tunc vivent, tollentur cum Sanctis obviam Christo in aera, et sic semper cum Domino erunt. Quin etiam eod. cap. XX Apocalyp. unde praedicti occasionem erroris nacti sunt, una omnium resurrectio, et unum judicium ponitur. Et vidi, inquit, mortuos magnos, et pusillos, etc. Ex quibus inane apparet commentum illud de tempore mille annorum post primam resurrectionem, quam altera deinde resurrectio sit secutura. Fridericus Stafilus in Epitome Lutheranae theologiae refert Anabaptistas, nostrorum temporum pestes, eumdem errorem de mille annis inter caeteras suas haereses recepisse, contra quem Tritemius in lib. de Script. Ecclesiasticis testatur [Col. 1014C] Gennadium scripsisse, et scripta edidisse: sed hodie non extant.

, , etc. Non habetur hic versus in Codice Sibyllino.

Tum qui erunt in corporibus vivi, non morientur, etc. Tolluntur haec et quaecumque sequuntur, sublato figmento illo de tempore mille annorum, in quo illa docet eventura.

Sub idem tempus etiam princeps daemonum, etc. Ex XX Apocal. Et apprehendit draconem serpentem antiquum, etc.

Peractoque judicio, civitas sancta constituetur, etc. Apocalyp. XI: Et ego Joannes vidi sanctam civitatem Hierusalem, etc. Haec verba Millenarii interpretati sunt de urbe illa, in qua sanctos cum Christo mille annis regnaturos crediderunt: at ibi de coelesti patria loquitur Apostolus, ubi beati post judicium Dei visione in aeternum fruentur.

Et luna claritudinem solis accipiet, etc. Haec quae de [Col. 1014D] claritate lunae ac solis, et de Terrae foecunditate mystice propheta Esaias vaticinatus est cap. XXX futuraque praedixit tempore primi adventus Salvatoris nostri, Firmianus falso putavit eventura tempore illo mille annorum, de quo diximus hoc eod. cap.

Cedet et ipse mari vector, etc. Hi versus omnibus habentur Ecloga quarta Virgilii: sed mire eorum ordinem perturbavit Lactantius, qui et scripsit, tunc etiam molli flavescet, etc., pro eo quod est apud Poetam, Molli paulatim flavescet, etc.

Secundum Cumeae Sibyllae carmina. Ea non reperio; nam quae profert Sixtus Senen. lib. II Biblioth. cap. ubi de Cumea, ex Stratonici Cumarum episcopi Collectaneis, eadem sunt, quae statim postea refert Lactantius ex Erythraea, et reperiuntur inter oracula Sibyllin. ad fin. Sermonis tertii, quamvis non eodem, quo hic scribuntur, ordine.

, etc. In cod. Sibyllino, , et [Col. 1015A] multum ibi variat lectio; rectior tamen, quam in Lactantio: conferat qui volet.

, etc. Hi versus aliquantulum variant in Carmine Sibyllino; ibi enim:

. . . .



CAPUT XXV.

Omnis tamen expectatio non amplius quam ducentorum videtur annorum, etc. Atquin a tempore, quo scribebat Lactant. ad haec usque tempora non modo ducenti, sed mille et trecenti fluxerunt. Cum autem paulo post annum Domini trecentesimum scriberet haec Lactantius, ut ostendi ad cap. 1 lib. I manifestum est, ipsum ab exordio mundi usque ad diem natalem Salvatoris computare annos quinque mille, et quingentos. Nam affirmat hic, et supra cap. 14, mundum duraturum annis sex millibus, a qua computatione non procul abest S. Augustinus aliquanto recentior Lactantio, qui et ipse scribit lib. XX Civit. cap. 7, quod sua aetate spatia posteriora illius sexti millesimi [Col. 1015B] volvebantur. Sed Eusebius in Chronic. Natalem Domini collocat sub anno ab exordio mundi centesimo nonagesimo nono supra quinquies millesimum.

Et esse coeperit. , impetus, vel ruina. Sic habet Plant. et Ald. edit.; at Florent. Juntar. Et esse coeperit, tanquam pyra prorsus, id est, strues lignorum sit evasura ignibus comburenda. Utraque lectio ex ipsismet Carminib. Sibyllinis teneri posse videtur; nam 3 et 8 Sermone dicitur, et eodem 8 Serm. traditur, Roman ignibus absumendam.



CAPUT XXVI.

Sed idem, cum mille anni, etc. Desumpta ex XX Apocal.: Et cum consummati fuerint mille anni, solvetur Satanas, etc., quae declarantur a S. August. XX Civit. cap. 7 et 11 in fin.

Tunc veniet novissima ira Dei, etc. Cujus irae septem phialas angeli septem jussi sunt effundere super [Col. 1015C] terram, Apocalyps. XVI. Vid. et Carmina Sibyllina Serm. 3.

Concutiet terram quam validissime, etc. Apocal. ibid.: Et terrae motus factus est magnus, etc.

Et a motu ejus scindentur montes Syriae, etc. Apocalyp. ibid.: Et civitates gentium ceciderunt, etc.

Et statuet Deus solem triduo ne occidat. Hoc dictum testimonio Scripturae firmatum non invenio.

Et inflammabit eum; et descendet aestus nimius, etc. Apocalyp.: Et quartus Angelus effudit phialam suam in solem. etc.

Et grandines lapidum. Apocalyp.: Et grando magna sicut talentum descendit, etc.

Et replebuntur montes cadaveribus, et campi operientur ossibus. Videntur haec desumpta tum ex cap. XLIX Ezechielis, ubi jubentur convocari omnes volucres, universae aves, et cunctae bestiae agri ad vescendum, etc., tum etiam ex Apocalyp. XIX, ubi Joannes audivit angelum stantem in Sole, et vocantem voce magna cunctas aves ad comedendum cadavera interfectorum: [Col. 1015D] ut ostenderent prophetae multitudinem quamdam ingentem a Christo interficiendorum; solent enim hostium cadavera, cum plurima sunt, in escam avium inhumata relinqui.

Populus autem Dei tribus illis diebus, etc. Testimonium Scripturae non habeo.

Renovabitur mundus a Deo, etc. Apocalyp. XXI: Et vidi coelum novum, et terram novam.

In qua exterminabuntur impii, etc. Placet haec lectio Florent. edition., nam cum supra cap. XX, dixerit, primam illam resurrectionem futuram esse fidelium, qui scilicet in Dei religione fuerint versati, hanc secundam fore dicit impiorum, qui manufacta coluerunt, etc. Ald. et Plantin.: In qua excitabuntur injusti, etc.

Sed et Dominus illorum cum ministris suis comprehendetur. [Col. 1016A] Apocalyp. XX: Et Diabolus, qui seducebat eos, missus est in stagnum ignis, etc.

Ad poenamque damnabitur. Sic S. Cyprian. in fin. de Idol. Vanit. Jam venturus e coelo ad poenam diaboli. Videlicet ad poenam detrusionis, ut et textu liquet: sic etiam supra lib. III, cap. ultimo.

Quae finxerint, credunt. Post haec verba, in Aldina editione sequitur haec oratio ad Constantinum imperatorem directa, quam, quia deest in utroque codice S. Salvat., in P. et 12 Vatic. et omnibus aliis mss. quos mihi videre contigit, item in edit. Florent., Plantin. et caeteris plerisque, huc seorsum a textu subjicio, videlicet: Sed omnia jam, sanctissime imperator, figmenta sopita sunt, ex quo te Deus summus ad restituendum justitiae domicilium, et ad tutelam generis humani excitavit. Quo gubernante Romanae R. P. statum, jam cultores Dei pro sceleratis ac nefariis non habemur. Jam emergente atque illustrata veritate, non arguimur ut injusti, qui opera justitiae facere conamur. Nemo jam nobis Dei nomen exprobrat. Nemo irreligiosus [Col. 1016B] ulterius appellatur, qui soli omnium religiosi sumus; quoniam, contemptis imaginibus mortuorum, vivum colimus, et verum Deum. Te providentia summae divinitatis ad fastigium principale provexit, qui posses vera pietate aliorum male consulta rescindere, peccata corrigere, saluti hominum paterna clementia providere, ipsos denique malos a R. P. summovere, quos summa pietate dejectos, in manus tuas idem Deus tradidit, ut esset omnibus clarum, quae sit vera majestas. Illi enim, qui, ut impias religiones defenderent, coelestis ac singularis Dei cultum tollere voluerunt, profligati jacent: tu autem, qui nomen ejus defendis, et diligis, virtute ac felicitate praepollens, immortalibus tuis gloriis beatissimus frueris. Illi poenas sceleris sui et pendunt, et pependerunt: te dextera Dei potens ab omnibus periculis protegit; tibi quietum, tranquillumque moderamen cum summa omnium gratulatione largitur. Nec immerito rerum Dominus ac rector te potissimum delegit, per quem sanctam religionem suam instauraret, quoniam unus ex [Col. 1016C] omnibus extitisti, qui praecipua virtutis et sanctitatis exempla praeberes, quibus antiquorum principum gloriam, quos tamen inter bonos numerat, non modo aequares, sed etiam (quod est maximum) praeterires. Illi quidem natura fortasse tantum similes justis fuerunt. Qui enim moderatorem universitatis Deum ignorat, similitudinem justitiae assequi potest, ipsam vero non potest. Tu vero et morum ingenita sanctitate, et veritatis, et Dei agnitione in omni actu justitiae opera consummas. Erat igitur congruens, informando generis humani statu te auctore ac ministro divinitas uteretur. Cui nos quotidianis precibus supplicamus, ut te in primis, quem rerum custodem voluit esse, custodiat: deinde inspiret tibi voluntatem, qua semper in amore divini nominis perseveres. Quod est omnibus salutare, et tibi ad felicitatem, et caeteris ad quietem.



CAPUT XXVII.

Attendat lector in hoc capite praeclarissimam Lactantii [Col. 1016D] exhortationem ad vitam pure atque innocenter agendam.

Veridicis hominum purgavit, etc. Lucretius, Veridicis igitur purgavit, etc.

Et finem statuit cuppedinis, etc. Sic quidem habent editiones Ald. et Plantin. et libri ipsi Lucretiani; licet B. T. P. editio Florent. Juntar. et Veneta Tridini, et finem statuit torpedinis, etc.

Limite parvo. Secutus sum lectionem mss. Lactantii B. T. P. et quorumdam impressorum Lucretii, quae lectio non displicet Lambino. Vulg., Lucr., habent, tramite parvo, quae lectio non admodum Lambino placet: at mss. quos ille secutus est, tramite prono, hoc est facili, et proclivi. Veneta Tridin. et Florent. Juntar. hic, limite prono, al. limite puro.



[EPITOME DIVINARUM INSTITUTIONUM.]




[Col. 1017]
ADMONITIO O. F. FRITZSCHE [(1) 1Kb] IN DIVINARUM INSTITUTIONUM EPITOMEN.

[Col. 1017A] »Institutionum divinarum Epitomen jam Hieronymus librum dicit acephalon. In edd. Ven. 1471, 72, Rom. 74, et Rostoch. 76, omnino desideratur; reliquae vero edd. saec. XV, XVI et XVII, omissis prioribus capitibus LV, ultimam tantum ejus partem, modo in octavio, modo in duodecim capitula distinctam continent. Sed haec ipsa libri particula in quatuor tantum legitur libris scriptis: in c. Bodlei., 1 Bon. et 2 Regg., quorum alter est Reg.-Put., isque in fine etiam mutilus. (Explicit cap. 66 v. PROMISSA VENIENTES.) Permirum libellus expertus est fatum. Nam quem crederes scriptorem inchoatum reliquisse, aut nescio quam temporis injuriam detruncasse, poene integer (nonnulla enim interciderunt, V. c. 14 et 20) nobis servatus [Col. 1017B] est in codice Taurinensi. Ex quo libro cum C. M. Pfaffius Epitomen primum eruisset, eamque illustratam [Col. 1018A] edidisset Par. 1712, in-8o, ac deinde iterum separatim Davisius cum notis vulgasset Cantab. 1718, in-8o, ab editoribus Lactantii non tantum multo auctior, sed etiam emendatior exhiberi potuit. Illa enim posterior libri pars a prioribus editoribus exhibita fluxit e codice perquam mendoso, sed jam ope edd. Taur., Bon. et Reg.-Put. plerisque locis facile emendari potuit. Caeterum cod. ille Taur., qui, praeter Epitomen, alios etiam libros continet, ut genealogiam biblicam, quam una cum specimine historiae Manichaeorum denuo descripsit, et ed. Ferd., Flor., Fleck., est membranaceus, litteris uncialibus nec ligatis. Verba nullo spatio sunt distincta. Scriptus est saeculo sexto, fortasse quinto, sed librarius saepissime [Col. 1018B] peccavit, et linguae latinae fere ignarus videtur fuisse. Epitome an non a Lactantio ipso esset profecta unus Walch. dubitavit: sed vir doctus hanc opinationem temere jecit.«




[Col. 1017]
LUCII CAECILII FIRMIANI LACTANTII EPITOME DIVINARUM INSTITUTIONUM, AD PENTADIUM FRATREM. (C)



[Col. 1017C] PRAEFATIO. [Col. 1017C] [1Kb] Totius epitomes ac institutionum concilium et ratio.

Quanquam Divinarum Institutionum libri, quos jampridem ad illustrandam veritatem religionemque conscripsimus, ita legentium mentes instruant, ita informent, ut nec prolixitas pariat fastidium, nec [Col. 1018C] oneret ubertas: tamen horum tibi Epitomen fieri, Pentadi frater, desideras; credo, ut ad te aliquid scribam, tuumque nomen in nostro qualicumque opere celebretur. Faciam quod postulas, etsi difficile videtur ea, quae septem maximis voluminibus explicata sunt, in unum conferre. Fit enim totum et minus plenum, cum tanta rerum multitudo in [Col. 1019A] angustum coarctanda [Col. 1019A] [4Kb] sit, et brevitate ipsa minus clarum, maxime cum et argumenta plurima et exempla, in quibus lumen est probationum, necesse sit praeteriri; quoniam tanta eorum copia est, ut vel sola librum conficere possint. Quibus sublatis, quid potest utile, quid apertum videri? Sed enitar, quantum res sinit, et diffusa substringere, et prolixa breviare; sic tamen, ut neque res ad copiam, neque claritas ad intelligentiam deesse videatur in hoc opere, quo in lucem veritas protrahenda est.



CAPUT PRIMUM. (Div. Inst. lib. I, c. 3.) De Divina Providentia.

Prima incidit quaestio, sitne aliqua providentia, [Col. 1019B] quae aut fecerit, aut regat mundum? Esse, nemini dubium est; siquidem omnium fere philosophorum, praeter scholam Epicuri, una vox, una sententia est, nec fieri sine artifice Deo potuisse mundum, nec sine rectore constare. Itaque non solum a doctissimis viris, sed et omnium mortalium testimoniis ac sensibus coarguitur Epicurus. Quis enim de providentia dubitet, cum videat coelos terramque sic disposita, sic temperata esse universa, ut non modo ad pulchritudinem ornatumque mirabilem, sed ad usum quoque hominum, caeterorumque viventium commoditatem aptissime convenirent? Non potest igitur, quod ratione constat, sine ratione coepisse, quoniam certum est esse providentiam.



CAPUT II. (Div. Inst. lib. I, c. 2.) [Col. 1019C] Quod Deus sit unus, nec possint esse plures.

Sequitur alia quaestio, utrumne Deus unus, an [Col. 1020A] plures? quae quidem multum habet ambiguitatis. Dissentiunt enim non modo singuli inter se, verum etiam populi atque gentes. Sed qui rationem sequetur, intelliget nec Dominum esse posse nisi unum, nec patrem nisi unum. Nam si Deus, qui omnia condidit, et idem Dominus, et idem pater est, unus sit necesse est, ut idem sit caput idemque fons rerum. Nec potest aliter rerum summa consistere, nisi ad unum cuncta referantur, nisi unus teneat gubernaculum, nisi unus frena moderetur, regatque universa membra, tamquam mens una. Si multi sint in examine apum reges, peribunt aut dissipabuntur, dum

Regibus incessit magno discordia motu;
si plures in armento duces, tamdiu praeliabuntur, [Col. 1020B] donec unus obtineat: si multi in exercitu imperatores, nec pareri poterit a milite, cum diversa jubeantur, nec ab iis ipsis unitas obtineri, cum sibi quisque pro moribus consulat. Sic in hac mundi republica nisi unus fuisset moderator, qui et conditor, aut soluta fuisset omnis haec moles, aut nec condi quidem omnino potuisset.

Praeterea in multis non posset esse totum, cum singuli sua officia, suas obtineant potestates. Nullus igitur eorum poterit omnipotens nuncupari, quod est verum cognomentum Dei: quoniam id solum poterit, quod in ipso est; quod autem in aliis, nec audebit attingere. Non Vulcanus sibi aquam vindicabit, aut Neptunus ignem; non Ceres artium peritiam, nec Minerva frugum; non arma Mercurius, nec Mars lyram; non Jupiter medicinam, nec Asclepius fulmen; [Col. 1020C] facilius illud ab alio jactum suscipiet, quam ipse torquebit. Si ergo singuli non possunt omnia, minus habent virium, minus potestatis: is autem [Col. 1021A] Deus putandus est, qui potest totum, non [Col. 1021A] [3Kb] qui de toto minimum.



CAPUT III. (Div. Inst. lib. I, c. 3 et 5.) De Deo uno testimonia poetarum.

Unus igitur Deus est, perfectus, aeternus, incorruptibilis, impassibilis, nulli rei potestative subjectus, ipse omnia possidens, omnia regens, quem nec aestimare sensu valeat humana mens, nec eloqui lingua mortalis. Sublimior enim ac major est, quam ut possit aut cogitatione hominis, aut sermone comprehendi; denique, ut taceam de prophetis unius Dei praedicatoribus, poetae quoque, et philosophi, et vates testimonium singulari Deo perhibent. Orpheus [Col. 1021B] principalem Deum dicit, qui coelum solemque cum caeteris astris, qui terram, qui maria condiderit. Item noster Maro summum Deum modo spiritum, modo mentem nuncupat, eamque velut membris infusam totius mundi corpus agitare; item Deum per profunda coeli, per tractus maris terrarumque discurrere, atque ab eo universas animantes trahere vitam. Ne Ovidius quidem ignoravit a Deo instructum esse mundum, quem interdum opificem rerum, interdum mundi fabricatorem vocat.



CAPUT IV. (Div. Inst. lib. I, c. 5.) Quod Deus sit unus testimonia philosophorum.

Sed veniamus ad philosophos, quorum certior [Col. 1021C] habetur auctoritas, quam poetarum. Plato monarchiam asserit, unum Deum dicens, a quo sit mundus instructus et mirabili ratione perfectus. Aristoteles, auditor ejus, unam esse mentem, quae mundo praesideat, confitetur. Antisthenes unum esse dicit naturalem Deum, totius summae gubernatorem. Longum est recensere, quae de summo Deo, vel Thales, vel Pythagoras et Anaximenes antea, vel postmodum Stoici, Cleantes, et Chrysippus et Zenon, vel nostrorum Seneca stoicos secutus, et ipse Tullius praedicaverint, cum hi omnes, et quid sit Deus, definire tentaverint, et ab eo solo regi mundum affirmaverint, [Col. 1022A] nec ulli subjectum esse naturae, cum ab ipso sit omnis natura generata.

Hermes, qui ob virtutem multarumque artium scientiam Trismegistus meruit nominari, qui et doctrinae vetustate philosophos antecessit, quique apud Aegyptios ut Deus colitur, majestatem Dei singularis infinitis asserens laudibus, Dominum et Patrem nuncupat; eumque esse sine nomine, quod proprio vocabulo non indigeat, quia solus sit; nec habere ullos parentes, quia ex se et per se ipse sit. Hujus ad filium scribentis exordium tale est: Deum quidem intelligere difficile est, eloqui vero impossibile, etiam cui intelligere possibile est; perfectum enim ab imperfecto, invisibile a visibili non potest comprehendi.



[Col. 1022B] CAPUT V. (Div. Inst. lib. I, c. 6.) Quod unum Deum vates, id est Sibyllae praedicant.

Superest de vatibus dicere. Varro decem Sibyllas fuisse tradit; primam de Persis, secundam Libyssam, tertiam Delphida, quartam Cimmeriam, quintam Erythraeam, sextam Samiam, septimam Cumanam, octavam Hellespontiam, nonam Phrygiam, decimam Tiburtem, cui sit nomen Albunea. Ex his omnibus Cumaeae solius tres esse libros, qui Romanorum fata contineant, et habeantur arcani, caeterarum autem fere omnium singulos extare haberique vulgo, sed eos Sibyllinos velut uno nomine inscribi; nisi quod Erythraea, quae Troici belli temporibus fuisse perhibetur, [Col. 1022C] nomen suum verum posuit in libro, aliarum confusi sunt.

Hac omnes, de quibus dixi, Sibyllae praeter Cumaeam, quam legi nisi a Quindecimviris non licet, unum Deum esse testantur, principem, conditorem, parentem, non ab ullo generatum, sed a seipso satum, qui et fuerit a saeculis, et sit futurus in saecula, et idcirco solus coli debeat, solus timeri, solus a cunctis viventibus honorari. Quarum testimonia, quia breviare non poteram, praetermisi, quae si desideras, ad ipsos tibi libros revertendum est. Nunc reliqua persequamur.



[Col. 1023A] CAPUT VI. (Div. Inst. lib. I, c. 8.) Deus, cum [Col. 1023A] [3Kb] sit aeternus et immortalis, sexu et successione non eget.

Haec igitur tot ac tanta testimonia liquido perdocent, unum esse regimen in mundo, unam potestatem, cujus nec origo excogitari, nec vis enarrari potest. Stulti ergo, qui de concubitu natos putant deos esse, cum ipse sexus et corporum copulatio idcirco mortalibus a Deo data sint, ut per sobolis successionem genus omne servetur. Immortalibus vero quid opus est aut sexu aut successione, quos nec voluptas nec interitus attingit? Illi ergo, qui dii putantur, quoniam et genitos esse tanquam homines, et procreasse constat, mortales utique fuerunt: sed dii crediti [Col. 1023B] sunt, quod, cum essent reges magni ac potentes, ob ea beneficia, quae in homines contulerant, divinos post obitum honores consequi meruerunt, positisque templis atque simulacris, memoria eorum tanquam immortalium retenta est atque celebrata.



CAPUT VII. (Div. Inst. lib. I, c 9.) De Herculis vita facinorosa et morte.

Sed cum sit omnibus fere gentibus persuasum deos esse, res tamen eorum gestae, quas tam poetae quam historici tradiderunt, homines fuisse declarant. Hercules, per quae tempora fuerit, quis ignorat, cum idem et inter Argonautas navigaverit, et, expugnata Troja, Laomedontem, Priami patrem, ob perjurium [Col. 1023C] interfecerit? Ab eo tempore paulo amplius quam mille et quingenti computantur anni. Hic ne natus quidem honeste traditur, sed Alcmenae adulterio genitus, et ipse vitiis genitoris addictus. Nec foeminis unquam, nec maribus abstinuit, orbemque totum non tam gloriae, quam libidinis causa, nec tantum ad necandas belluas, quantum ad serendos liberos peragravit. Cumque esset invictus, ab una tamen Omphale triumphatus est, cui clava et spolio leonis tradito, indutus ipse foeminea veste, atque ad pedes mulieris abjectus, pensa, quae faceret, accepit. Idem postea instinctu [Col. 1024A] furoris elatus, parvos liberos et uxorem Megaram trucidavit. Postremo sumpta Dejanyrae conjugis veste, cum difflueret ulceribus, doloris impatiens, rogum sibi in Oetaeo monte construxit, eoque se vivum cremavit. Sic efficitur, ut etiamsi ob virtutem deus credi potuisset, ob haec tamen homo fuisse credatur.



CAPUT VIII. (Div. Inst. lib. I, c. 10.) De Aesculapio, Apolline, Marte, Castore et Polluce, atque de Mercurio et Baccho.

Aesculapium Tarquitius tradit ex incertis parentibus natum, et ob id expositum, atque a venatoribus collectum, caninis uberibus educatum, Chironi in disciplinam datum. Hic Epidauri moratus est, Cynosuris, ut Cicero ait, sepultus, cum esset [Col. 1024B] ictu fulminis interemptus. Apollo autem pater ejus non dedignatus est alienum gregem pascere, ut acciperet uxorem; et dilectum puerum cum peremisset imprudens, gemitus suos inscripsit in flore. Marti, viro fortissimo, adulterii crimen non defuit; siquidem catenis cum adultera vinctus spectaculo fuit.

Castor et Pollux alienas sponsas non impune rapuerunt, quos Homerus non poetica, sed simplici fide mortuos sepultosque testatur. Mercurius, qui de stupro Veneris genuit Androgynum, deus esse meruit, quia lyram reperit et palaestram. Liber Pater, debellata India victor, cum Cretam forte venisset, Ariadnem conspexit in littore, quam Theseus et violaverat, et reliquerat. Tum amore inflammatus, eam sibi in conjugium sociavit, et coronam ejus, ut poetae [Col. 1024C] ferunt, inter astra signavit. Mater ipsa post fugam et obitum viri cum in Phrygia moraretur, vidua et anus formosum adolescentem in deliciis habuit; et quia fidem non praestiterat, ademptis genitalibus, effoeminavit Ideo etiam nunc Gallis sacerdotibus gaudet.



CAPUT IX. (Div. Inst. lib. I, c. 19 et 21.) De deorum turpitudinibus.

Ceres unde Proserpinam, nisi de stupro genuit? unde Latona geminos, nisi ex crimine? Venus deorum [Col. 1025A] et hominum libidinibus exposita, cum regnaret [Col. 1025A] [3Kb] in Cypro, artem meretriciam reperit, ac mulieribus imperavit, ut quaestum facerent, ne sola esset infamis. Ipsae illae virgines Minerva et Diana, num castae? Unde igitur prosilivit Erichthonius? Num in terram Vulcanus semen effudit, et inde homo tanquam fungus enatus est? Aut illa cur Hippolytum, vel ad secretas sedes, vel ad mulierem relegavit, ubi solus inter ignota nemora aetatem ageret, et jam mutato nomine, Virbius vocaretur? Quid haec significant, nisi incestum, quod poetae non audent confiteri?



CAPUT X. (Div. Inst. lib. I, c. 11.) De Jove, ac ejus vita libidinosa.

Horum autem omnium rex et pater Jupiter, quem [Col. 1025B] tenere in coelo summam credunt potestatem, quid habuit potestatis, qui Saturnum patrem regno expulit, et armis fugientem persecutus est? quid continentiae, qui omnia libidinum genera exercuit? Nam idem Alcmenam Laedamque summis viris nuptas adulterio fecit infames; idem pulchritudine pueri captus, venantem ac virilia meditantem ad foemineos usus violenter abripuit. Quid virginum stupra commemorem, quarum multitudo quanta fuerit, filiorum numerus ostendit? In una tamen Thetide abstinentior fuit. Erat enim praedictum, quod is, quem paritura esset, major patre suo futurus esset. Pugnavit ergo cum amore, ne quis se major nasceretur. Sciebat ergo, se non esse perfectae virtutis, magnitudinis, potestatis, qui, quod ipse Patri fecerat, timuit. Cur [Col. 1025C] igitur maximus, optimus nominatur, cum se et peccatis contaminaverit, quod est injusti ac mali, et majorem timuerit, quod est imbecillis ac minoris.



CAPUT XI. (Div. Inst. lib. I, c. 11.) Varia emblemata, quibus Jovis turpitudines velarunt poetae.

Sed dicet aliquis, ficta haec esse a poetis. Non est [Col. 1026A] hoc poeticum, sic fingere, ut totum mentiare, sed ea, quae gesta sunt, figura, et quasi velamine aliquo versicolore praetexas. Hunc habet poetica licentia modum, non ut totum fingat, quod est mendacis et inepti, sed ut aliquid cum ratione commutet. In imbrem se aureum vertisse dixerunt Jovem, ut Danaen falleret. Quis est imber aureus? Utique aurei nummi, quorum magnam copiam offerens, et in sinum infundens, fragilitatem virginalis animi hac mercede corrupit. Sic et imbrem ferreum dicunt, cum volunt multitudinem significare telorum. Catamitum in aquila rapuit. Quae est aquila? Legio scilicet, quoniam figura hujus animalis insigne legionis est. Europam transvexit in tauro. Quis est taurus? Utique navis, quae tutelam habuit tauri specie figuratam. [Col. 1026B] Sic Inachi filia, non utique bos facta transnavit: sed ejusmodi navigio iram Junonis effugit, quod habebat bovis formam. Denique cum in Aegyptum delata esset, Isis est facta, cujus navigium certo quodam die in memoriam fugae celebratur.



CAPUT XII. Poetae ea, quae ad deos spectant, non omnia fingunt.

Vides ergo, non omnia poetas confinxisse, et quaedam praefigurasse, ut cum vera dicerent, aliquid tale numinis adderent iis quos deos esse dicebant; sicut etiam de regnis. Cum enim dicunt Jovem Coeli regnum sorte tenuisse, aut Olympum montem significant, in quo Saturnum, et Jovem postmodum habitasse [Col. 1026C] veteres historiae produnt, aut partem Orientis, quae sit quasi superior, quod inde lux nascitur; Occidentis autem velut inferior, et ideo Plutonem inferos esse sortitum; mare vero cessisse Neptuno, quod oram maritimam cum omnibus insulis obtinuerit. Multa sic poetae colorant; quod qui nesciunt, tanquam mendaces eos arguunt, verbo duntaxat. Nam re quidem credunt; quoniam deorum simulacra [Col. 1027A] sic fingunt, ut cum mares ac [Col. 1027A] [3Kb] foeminas faciant, et alios conjuges, alios parentes, alios liberos fateantur, poetis utique assentiunt: haec enim sine coitu et generatione esse non possunt.



CAPUT XIII. (Lib. I Div. Instit. cap. 11.) Narrantur facta Jovis ex Euhemero historico.

Sed omittamus sane poetas. Ad historiam veniamus, quae simul et rerum fide, et temporum nititur vetustate. Euhemerus fuit Messenius, antiquissimus scriptor, qui de sacris inscriptionibus veterum templorum et originem Jovis, et res gestas omnemque progeniem collegit; item caeterorum deorum parentes, patrias, actus, imperia, obitus, sepulcra etiam persecutus est. Quam historiam vertit Ennius in latinam, [Col. 1027B] cujus haec verba sunt: »Haec ut scripta sunt, Jovis fratrumque ejus stirps atque, cognatio, in hunc modum nobis e sacra scriptione traditum est.« Idem igitur Euhemerus Jovem tradit, cum quinquies orbem circumivisset, et amicis suis atque cognatis distribuisset imperia, legesque hominibus, multaque alia bona fecisset, immortali gloria memoriaque affectum sempiterna in Creta vitam commutasse, atque ad deos abiisse, et sepulcrum ejus esse in Creta, in oppido Gnosso, et in eo scriptum antiquis litteris Graecis ZAN KPONOY; quod est Jupiter Saturni. Constat ergo ex iis, quae retuli, hominem fuisse, in terramque regnasse.



CAPUT XIV. Saturni et Urani gesta ex historicis desumpta.
[Col. 1027C]

Transeamus ad superiora, ut originem totius erroris deprehendamus. Saturnus Coelo et Terra traditur natus. Hoc utique incredibile est. Sed cur ita traditur, ratio certa est, quam qui ignorat, tanquam fabulam respuit. Saturni Patrem Uranum fuisse vocitatum, et Hermes auctor est, et sacra historia docet. Trismegistus paucos admodum fuisse cum diceret perfectae doctrinae viros, in iis cognatos suos enumeravit, Uranum, Saturnum, Mercurium. Euhemerus eumdem Uranum primum in terram regnasse commemorat his verbis: »Initio primus in terris [Col. 1027D] imperium summum Coelus habuit: is id regnum una [Col. 1028A] cum fratribus suis sibi instituit atque paravit.« Hic in Cod. ms. plura deficiunt, duo certe, ut arbitror, folia. Nec vox paravit tota extat, sed solum para sub finem paginae. Sequitur: Hominum stultam benevolentiam et errorem divinitas attributa sit.



CAPUT XX. (Lib. I Div. Instit. cap. 11.) De Diis Romanorum propriis.

Dixi de religionibus, quae sunt communes omnium gentium. Dicam nunc de diis quos Romani proprios habent. Faustuli conjugem Romuli Remique nutricem, cujus honori Larentinalia sunt dicata, vulgati fuisse corporis quis ignorat? Et idcirco Lupa nuncupata est, et in ferae speciem figurata. Faula quoque [Col. 1028B] et Flora meretrices erant, quarum altera Herculis fuit scortum, sicut Verrius tradit; altera cum magnas opes corpore quaesivisset, populum scripsit haeredem, et ideo in honorem ejus ludi Floralia celebrantur.

Tatius muliebre simulacrum in cloaca maxima repertum consecravit, et deam Cloacinam nuncupavit. Obsessi a Gallis Romani ex mulierum capillis tormenta fecerunt, et ob id Veneri Calvae aram templumque posuerunt; item Pistori Jovi, quod eos monuerat in quiete, ut ex omni fruge panem facerent, et supra hostes jacerent, quo facto, desperantes Galli posse inopia Romanos subigi, ab obsidione discesserant. Pavorem ac Pallorem Tullus Hostilius deos fecit. Colitur et Mens, quam, credo, si habuissent, nunquam colendam putassent. Honorem atque Virtutem Marcellus [Col. 1028C] invenit.



CAPUT XXI. (Div. Instit. lib. I, c. 20.) De sacris deorum Romanorum.

Sed et alios ejusmodi commentitios deos senatus instituit, Spem, Fidem, Concordiam, Pacem, Pudicitiam, Pietatem, quae omnia, cum in animis hominum esse vera deberent, intra parietes falsa posuerunt. Hos tamen quamvis extra hominem in nulla sint omnino substantia, maliem potius coli, quam Rubiginem, quam Febrem, quae non sacranda sunt, sed [Col. 1028D] execranda; quam Fornacem, cum suis Fornacalibus [Col. 1029A] sacris; quam Stercutum, [Col. 1029A] [40Kb] qui fumo pinguefacere terram primus ostendit: quam deam Mutam, quae Lares genuit; quam Cuninam, quae cunis infantium praeest; quam Cacam, quae ad Herculem de furto boum detulit, ut occideret fratrem. Quam multa sunt alia portenta atque ludibria, de quibus piget dicere? Terminum tamen non libet praeterire, quia ne Jovi quidem Capitolino cessisse traditur, cum lapis esset informis. Hunc finium putant habere custodiam, eique publice supplicatur, ut Capitolii immobile saxum romani imperii fines et conservet et proroget.



CAPUT XXII. (Div. Instit. lib. I, c. 22.) De sacris introductis a Fauno et Numa.

[Col. 1029B] Has omnes ineptias primus in Latio Faunus induxit, qui et Saturno avo cruenta sacra constituit, et Picum patrem tanquam deum coli voluit, et fatuam Faunam conjugem sororemque inter deos collocavit, ac Bonam deam nominavit. Deinde Romae Numa, qui agrestes illos ac rudes viros superstitionibus novis oneravit, sacerdotia instituit, et deos familiis gentibusque distribuit, ut animos ferocis populi ab armorum studiis avocaret. Ideo Lucilius deridens ineptias istorum qui vanis superstitionibus serviunt, hos versus posuit:

Terriculas lamias Fauni, quas Pompiliique
Instituere Numae: tremit has; hic omnia ponit.
Ut pueri infantes credunt signa omnia ahena
Vivere, et esse homines, sic isti omnia ficta
Vera putant, credunt signis cor inesse in ahenis,
Pergula pictorum, veri nihil, omnia picta.
[Col. 1029C] Tullius quoque de Natura deorum commentitios ac fictos deos queritur inductos, et hinc extitisse falsas opiniones, erroresque turbulentos, et superstitiones pene aniles. Quae sententia eo debet gravior comparari, [Col. 1030A] quod haec disseruit et philosophus et sacerdos.



CAPUT XXIII. (Div. Inst. lib. I, c. 21.) De diis et sacris barbarorum.

Diximus de diis; nunc de ritibus sacrorum culturisque dicemus. Jovi Cyprio, sicut Teucrus instituerat, humana hostia mactari solebat. Sic et Tauri Dianae hospites immolabant; Latiaris quoque Jupiter humano sanguine propitiatus est. Etiam ante Saturnum sexagenarii homines ex persona Apollinis de ponte in Tiberim dejiciebantur, et eidem Saturno Carthaginienses non modo infantes prosecrabant, sed et victi a Siculis, ut piaculum solverent, ducentos nobilium filios immolaverunt. Nec illa his humaniora sunt, quae fiunt etiam nunc Matri magnae, atque Bellonae, in [Col. 1030B] quibus antistites non alieno sanguine, sed suo litant, cum amputatis genitalibus a viris migrant, nec ad foeminas transeunt, aut sectis humeris detestabiles aras proprio cruore respergunt. Sed haec crudelia.

Veniamus ad mitia. Isidis sacra nihil aliud ostendunt, nisi quemadmodum filium parvum, qui dicitur Osiris, perdiderit et invenerit. Nam primo sacerdotes ac ministri, derasis omnibus membris, tunsisque pectoribus, plangunt, dolent, quaerunt, affectum matris imitantes; postmodum puer per Cynocephalum invenitur. Sic luctuosa sacra laetitia terminantur. His etiam Cereris simile mysterium est, in quo, facibus accensis, per noctem Proserpina inquiritur, et ea inventa, ritus omnis gratulatione ac taedarum [Col. 1030C] jactatione finitur. Lampsaceni asellum Priapo mactant. Ea enim visa est aptior victima, quae ipsi, cui mactatur, magnitudine virilis obscoeni posset aequari.

Lindos est oppidum Rhodi, ubi Herculis sacra maledictis celebrantur. Hercules enim cum boves [Col. 1031A] aratori abstulisset, atque immolasset, ille injuriam suam conviciis ultus [Col. 1031A] [19Kb] est, eoque ipso Sacerdote postmodum constituto, sancitum est, ut iisdem maledictis, et ipse, et alii postea sacerdotes sacra celebrarent. Cretici autem Jovis mysterium est quomodo infans aut subtractus sit patri, aut educatus. Capella praesto est, cujus uberibus puerum Amalthea nutrivit. Idem etiam matris deum sacra demonstrant. Nam quia tum Corybantes galearum tinnitibus et scutorum pulsibus vagitum pueri texerant, nunc imago rei refertur in sacris: sed pro galeis cymbala, pro scutis tympana feruntur, ne puerum vagientem Saturnus exaudiat.



CAPUT XXIV. (Div. Inst. lib. I, c. 22.) De origine sacrorum et religionem.
[Col. 1031B]

Haec sunt mysteria deorum. Nunc etiam originem religionum requiramus, ut et a quibus, et per quae tempora institutae fuerint, eruamus. Didymus in iis libris qui inscribuntur , Melissea fuisse tradit Cretensium regem, cujus filiae fuerint Amalthea et Melissa, quae Jovem nutrierint caprino lacte ac melle. Hunc novos ritus ac pompas sacrarum introduxisse, et primum diis sacrificasse, id est Vestae, quae dicitur Tellus. Unde Poeta:

   primamque deorum
Tellurem;
et postmodum: deum matri. Euhemerus autem in sacra historia ipsum Jovem dicit, postquam imperium [Col. 1031C] ceperit, sibi multis in locis fana posuisse. Nam »circuiens orbem, ut quemque in locum venerat, principes populorum amicitia sibi et hospitii jure sociabat. Cujus rei ut posset memoria servari, fanum sibi creari jubebat, atque ab hospitibus suis annua festa celebrari. Sic per omnes terras cultum sui nominis seminavit.« Quando autem isti fuerint, facile colligi potest. Scribit enim Thallus in historia sua, Belum regem Assyriorum, quem Babylonii colunt, quique Saturni fuerit aequalis et amicus, antiquiorem fuisse Troico bello annis CCCXXII, et sunt ab Ilio [Col. 1032A] capto anni MCCCCLXX. Unde apparet, non amplius quam MDCCC esse annos, ex quo novis deorum cultibus institutis, humanum genus inciderit in errorem.



CAPUT XXV. (Div. Inst. lib. I, c. 22 et 23.) De aureo saeculo; de simulacris ac Prometheo, qui primus hominem effigiavit.

Merito igitur poetae commutatum esse aureum seculum memorant, quod fuerit regnante Saturno. Nulli enim tunc dii colebantur: sed unum et solum Deum noverant. Postquam se terrenis ac fragilibus subjugaverunt, colentes ligna, et aera, et lapides, commutatio saeculi facta est usque ad ferrum. Amissa enim Dei notitia, et uno illo vinculo humanae societatis [Col. 1032B] abrupto, vastare se invicem, praedari ac debellare coeperunt. Quod si rursum oculos suos tollerent, ac Deum intuerentur, qui eos ad aspectum coeli suique excitavit, nunquam se curvos et humiles facerent terrena venerando, quorum stultitiam Lucretius graviter incusat, dicens:

Et faciunt animos humiles formidine divum
Depressosque premunt ad terram,
qua reddunt. Nec intelligunt quam vanum sit ea timere quae feceris, aut ab his aliquod sperare praesidium, quae muta et insensibilia, nec vident, nec audiunt supplicantem. Quid ergo majestatis aut numinis habere possunt, quae et fuerunt in hominis potestate ne fierent, aut ut aliud fierent, et sunt etiamnunc. Nam et violari et furto sublati possunt, nisi [Col. 1032C] illa et lex saepiat et humana custodia. Num igitur mentis suae compos videri potest, qui talibus optimas victimas caedit, dona consecrat, pretiosas vestes offert, quasi uti possunt, qui motu carent? Merito ergo Dionysius Siciliae tyrannus deos Graeciae, cum eam victor occupasset, spoliavit atque derisit, et post sacrilegia quae admiserat, ad Siciliam prospera navigatione remeavit, regnumque tenuit usque ad senectutem. Nec eum dii violati punire potuerunt.

Quanto satius est, spretis inanibus, ad Deum se convertere, tueri statum quem a Deo acceperis, tueri [Col. 1033A] nomen. Idcirco enim , quia sursum [Col. 1033A] [2Kb] spectat, nominatur. Sursum autem spectat, qui Deum verum et vivum, qui est in coelo, suspicit, qui artificem, qui parentem animae suae non modo sensu ac mente, verum etiam vultu et oculis sublimibus quaerit. Qui autem se terrenis humilibusque substernit, utique illud quod est inferius sibi praefert. Nam, cum ipse opus Dei sit, simulacrum autem opus hominis, non potest humanum opus divino anteponi; et sicut Deus hominis parens est, ita simulacri homo. Stultus igitur et amens qui adorat quod ipse fabricavit. Cujus artificii detestabilis et inepti auctor fuit Prometheus, patruo Jovis Japeto natus. Nam cum primum Jupiter, summo potitus imperio, tamquam Deum se constituere vellet, ac templa condere, et quaereret aliquem, qui humanam figuram posset exprimere, tunc Prometheus extitit, [Col. 1033B] qui hominis effigiem de pingui luto figuraret, ita verisimiliter, ut novitas ac subtilitas artis miraculo esset. Denique illum et sui temporis homines, et postea poetae, tamquam fictorem veri ac vivi hominis prodiderunt, et nos, quoties fabrefacta signa laudamus, vivere illa et spirare dicimus. Et hic quidem auctor fuit fictilium simulacrorum. Sequentes autem posteri et de marmore sculpserunt, et ex aere fuderunt: deinde processu temporum ex auro et ebore accessit ornatus, ut non modo similitudines oculos hominum, verum etiam fulgor ipse praestringeret. Sic illecti pulchritudine, ac verae majestatis obliti, insensibilia sentientes, irrationabilia rationabiles, exanima viventes colenda sibi ac veneranda duxerunt.



CAPUT XXVI. (Div. Inst. lib. II, c. 5.) [Col. 1033C] De elementorum et astrorum cultu.

Nunc refellamus eos etiam, qui elementa mundi tamquam deos habent, id est coelum, solem atque lunam, quorum artificem non cognoscentes, ipsa opera mirantur et adorant. Qui error non imperitorum modo, verum etiam philosophorum est; siquidem Stoici universa coelestia in deorum numero habenda censent, qua certos et rationabiles motus habent, quibus succedentium sibi temporum vicissitudines constantissime servant. Non est igitur in his voluntarius motus, quia praestitutis legibus serviunt, non proprio utique sensu, sed opificio summi conditoris, qui illa sic ordinavit, [Col. 1033D] ut inenarrabiles cursus et certa spatia conficerent, quibus dierum ac noctium, aestatis et hyemis alterna variarent. Quod si effectus eorum, si meatus, si claritatem, si constantiam, si pulchritudinem admirantur, intelligere debuerunt, quanto his pulchrior, [Col. 1034A] et praeclarior, et potentior sit ipse conditor, atque artifex eorum Deus. Sed illi divinitatem humanis visibus aestimaverunt, ignorantes nec aeternum esse posse, quod veniat sub aspectum, nec quod sit aeternum posse oculis mortalibus comprehendi.



CAPUT XXVII. (Div. Inst. lib. II, c. 13.) De hominis creatione, peccato et poena; ac de angelis, tum bonis, tum malis.

Unum et ultimum restat, ut, quoniam plerumque accidit, sicut in historiis legimus, ut majestatem suam dii ostendisse videantur per auguria, per somnia, per oracula, tum etiam poenis eorum, qui sacrilegia commiserant, doceam quae ratio id effecerit, ne quis [Col. 1034B] etiamnunc in eosdem laqueos incidat, in quos illi veteres inciderunt. Cum Deus pro virtute majestatis suae mundum de nihilo condidisset, coelumque luminibus adornasset, terram vero et mare complesset animalibus, tum hominem de limo ad imaginem similitudinis suae figuratum inspiravit ad vitam, posuitque eum in paradiso, quem conseverat omni genere fructiferi ligni, et praecepit ei, ne una ex arbore, in qua posuerat ei scientiam boni malique, gustaret, fore interminatus, ut vitam perderet, si fecisset; si vero mandatum servaret, immortalis permaneret. Tum serpens, qui erat unus ex Dei ministris, invidens homini quod esset immortalis effectus, illexit eum dolo, ut mandatum Dei legemque transcenderet. Et hoc modo scientiam quidem boni ac mali accepit; sed vitam, [Col. 1034C] quam perpetuam Deus tribuerat, amisit.

Ejecit ergo peccatorem de sancto loco, et in hunc orbem relegavit, ut victum quaereret per laborem, ut difficultates et aerumnas pro merito sustineret; ipsumque paradisum vallo igneo circumfudit, ne quis hominum ad diem usque judicii ad locum illum perpetuae beatitudinis conaretur irrepere. Tum secuta est hominem mors ex Dei sententia; et tamen vita ejus, licet temporalis esse coepisset, in mille annis terminum sumpsit, et id fuit humanae vitae spatium usque ad cataclysmi tempus. Nam post diluvium paulatim vita hominum breviata, et ad annos centum viginti redacta est. Serpens vero ille, qui de factis diabolus, id est, criminator sive delator nomen accepit, non destitit semen hominis, quem a principio deceperat, [Col. 1034D] persequi. Denique eum, qui primus in hoc orbe generatus est, inspirato livore, in caedem fratris armavit, ut de duobus primogenitis hominibus alterum extingueret, alterum faceret parricidam. Nec quievit deinceps, quominus per singulas generationes [Col. 1035A] pectoribus hominum malitiae virus infunderet, eos [Col. 1035A] [25Kb] corrumperet, depravaret, tantis denique sceleribus obrueret, ut justitiae jam rarum esset exemplum, et viverent homines ritu belluarum.

Quod Deus cum videret, angelos suos misit, ut vitam hominum excolerent, eosque ab omni malo tuerentur. His mandatum dedit, ut se terrenis abstinerent, ne qua labe maculati, honore angelico mulctarentur. Sed eos quoque idem ille subdolus criminator, dum inter homines commorantur, illexit ad voluptates ut se cum mulieribus inquinarent. Tum damnati sententia Dei, et ob peccata projecti, et nomen angelorum, et substantiam perdiderunt. Ita diaboli satellites facti, ut haberent solatium perditionis suae, ad perdendos homines se converterunt, quos ut tuerentur [Col. 1035B] advenerant.



CAPUT XXVIII. De daemonibus, ac eorum operationibus malis.

Hi sunt daemones, de quibus poetae saepe in carminibus suis loquuntur, quos custodes hominum appellat Hesiodus. Ita enim persuaserunt hominibus illecebris atque fallaciis suis, ut eosdem deos esse crederent. Denique Socrates habere se a prima pueritia custodem rectoremque vitae suae daemonem praedicabat, sine cujus notu et imperio nihil agere posset. Adhaerent ergo singulis, et sub nomine Geniorum aut Penatium domos occupant. His sacraria constituuntur, his quotidie libatur ut Laribus, his honos datur tamquam malorum depulsoribus. Hi a principio, ut averterent [Col. 1035C] homines a Dei veri agnitione, novas religiones et cultus deorum introduxerunt: hi memorias regum mortuorum consecrari, templa constitui, simulacra fieri docuerunt, non ut honorem Dei minuerint; aut suum augerent, quem peccando amiserunt: sed ut vitam hominibus eriperent, spem verae lucis auferrent, ne homines, unde illi exciderunt, ad immortalitatis [Col. 1036A] coeleste praemium pervenirent.

Iidem astrologiam prodiderunt, et auguratum, et aruspicium; quae cum per se falsa sint, tamen ipsi, auctores malorum, sic ea gubernant, sic temperant, ut vera credantur. Ipsi etiam magicae artis praestigias ad circumscribendos oculos repererunt. Illorum adspiratione fit, ut quod sit, non esse, et quod non sit, esse videatur. Ipsi necromantias, ipsi sortes et oracula invenerunt, ut mentes hominum per ambiguos exitus mentita divinatione deludant. In templis vero et sacrificiis omnibus praesentes adsunt, et prodigiis quibusdam fallacibus editis ad miraculum praesentium, sic homines circumveniunt, ut inesse numen simulacris et imaginibus credant. Irrepunt etiam corporibus, ut spiritus tenues, vitiatisque membris, morbos conciunt, [Col. 1036B] quos sacrificiis votisque placati postmodum relaxent: somnia immittunt, aut plane terrores, ut ipsi rogentur, aut quorum exitus respondeant veritati, ut venerationem sui augeant. Nonnunquam etiam in sacrilegos edunt aliquid ultionis, ut quisquis viderit timidior ac religiosior fiat. Sic fraudibus suis obduxerunt humano generi tenebras, ut, oppressa veritate, summi ac singularis Dei nomen in oblivionem veniret.



CAPUT XXIX. (Div. Inst. lib. II, c. 9 et 18.) De Dei patientia atque providentia.

Sed dicit quispiam: »Cur ergo verus ille Deus patitur haec fieri? An potius malos vel summovet, vel extinguit? [Col. 1036C] Cur vero ipsi daemoni a principio fecit, ut esset, qui cuncta corrumperet, cuncta disperderet? Dicam breviter, cur hunc talem esse voluerit. Quaero utrumne virtus bonum sit, an malum? Negari non potest, quin bonum. Si bonum est virtus, malum est igitur e contrario vitium. Si vitium ex eo malum est, quia virtutem impugnat, et virtus ex eo bonum est, quia vitium [Col. 1037A] affligit, ergo non potest virtus sine vitio consistere, et si vitium sustuleris, virtutis merita tollentur. Nec enim potest ulla fieri sine hoste victoria. Ita fit, ut bonum sine malo esse non possit.«

Vidit hoc Chrysippus, vir acris ingenii, de providentia disserens, eosque stultitiae redarguit, qui bonum quidem a Deo factum putant, malum autem negant. Hujus sententiam interpretatus est A. Gellius [Col. 1037C] [14Kb] in libris Noctium Atticarum, sic dicens: »Quibus non videtur mundus Dei et hominum causa institutus, neque res humanae providentia gubernari, gravi se argumento uti putant, cum ita dicunt: Si esset Providentia, nulla essent mala. Nihil enim minus aiunt providentiae congruere, quam in eo mundo, propter quem homines fecisse dicatur Deus, tantam vim esse aerumnarum et malorum. Ad ea [Col. 1037B] Chrysippus, cum in libro quarto dissereret: Nihil prorsus, inquit, istis insulsius, qui opinantur bona esse potuisse, si non essent ibidem mala. Nam cum bona malis contraria sint, utraque necesse est opposita esse inter se, et quasi mutuo adversoque fulta nisu consistere. Nullum adeo contrarium est sine contrario altero. Quo enim pacto justitiae sensus esse posset, nisi essent injuriae? aut quid aliud justitia est, quam injustitiae privatio? Quid item fortitudo sit, non intelligi potest, nisi ex ignaviae appositione? quid continentia, nisi ex intemperantia. Quo item modo prudentia esset, nisi foret contraria imprudentia? Proinde, inquit, homines stulti cur non hoc etiam desiderant, ut veritas [Col. 1037C] sit, et non sit mendacium. Namque itidem sunt bona et mala, felicitas et infortunitas, voluptas et dolor. Alterum enim ex altero, sicut Plato ait, verticibus inter se contrariis deligatum, si tuleris unum, abstuleris utrumque.« Vides ergo id, quod saepe dixi, bonum et malum ita sibi esse connexa, ut alterum sine altero constare non possit. Summa igitur prudentia Deus materiam virtutis in malis posuit; quae [Col. 1038A] idcirco fecit, ut nobis constitueret agonem, in quo victores immortalitatis praemio coronaret.



CAPUT XXX. (Div. Inst. lib. I, c. 18; III, c. 2 et 3.) De falsa sapientia.

Docui, ut opinor, cultus deorum non modo impios, sed etiam vanos esse; vel quod homines fuerint, quorum memoria post obitum consecrata sit; vel quod simulacra ipsa insensibilia et surda sint, quia sunt ficta de terra, nec oportere hominem qui debeat spectare coelestia, terrenis se subjugare; vel quod spiritus, qui eas religiones sibi vindicant, incesti et impuri sint, et ideo Dei sententia condemnati ceciderint in terram, nec fas esse in eorum ditionem [Col. 1038B] venire, quibus potior sis, si Deum verum sequi velis. Superest ut, quoniam de falsa religione diximus, etiam de falsa sapientia disseramus; quam philosophi profitentur, homines summa quidem doctrina et eloquentia praediti, sed longe a veritate summoti, quia nec Deum, nec sapientiam Dei cognoverunt. Qui licet sint arguti ac diserti, tamen quia humana est eorum sapientia, etiam cum his congredi non verebor, ut appareat a veritate mendacium, a coelestibus terrena facile posse superari.

Quid sit Philosophia hoc modo definiunt: Philosophia est amor vel studium sapientiae. Non est ergo ipsa sapientia; quia necesse est aliud esse, quod amat, aliud, quod amatur. Si studium est sapientiae, ne sic quidem philosophia sapientia est. Sapientia [Col. 1038C] enim res est ipsa, quae quaeritur; studium vero, quod quaerit. Ipsa igitur definitio, vel nominis significatio, declarat philosophiam non esse ipsam sapientiam; dicam ne studium quidem esse sapientiae, quo sapientia non comprehenditur. Quis enim studere dicatur ei rei, quam nullo modo possit attingere? Qui medicinae, aut grammaticae, aut oratoriae [Col. 1039A] studet, studiosus ejus artis, quam discit, dici potest: ubi didicit, jam Medicus, jam Grammaticus, jam Orator dicitur. Sic oportuit et studiosos sapientiae, postquam didicissent, sapientes nominari. Cum autem studiosi sapientiae, quamdiu vivant, [Col. 1039A] [2Kb] vocentur, apparet illud studium non esse, quod ad ipsam rem, quae studio petitur, non potest perveniri; nisi forte qui ad finem usque vitae, ut sapiant, student, apud inferos sapientes erunt. Omni autem studio subjacet finis. Non est igitur id studium rectum, quod non habet finem.



CAPUT XXXI. (Div. Inst. lib. III, c. 3 et 4.) De scientia et opinatione.

Praeterea duo sunt, quae cadere in philosophiam [Col. 1039B] videntur, scientia et opinatio; quae si auferantur, tota philosophia corruit. Atqui utrumque philosophiae ipsi philosophorum principes ademerunt. Scientiam Socrates, opinationem sustulit Zeno. Videamus an recte sapientia est, ut Cicero definivit, divinarum et humanarum rerum scientia. Quae definitio si vera est, non cadit in hominem sapientia. Quis enim mortalium hoc sibi possit assumere, ut divina et humana scire se profiteatur? Humana omitto; quae quamquam cum divinis connexa sunt, tamen quia sunt hominis, concedamus ut homo illa scire possit. Divina certe per se scire non potest, quia homo est: qui autem scit illa, divinus sit necesse est, ac propterea Deus. Homo autem nec divinus, nec Deus est. Non potest igitur perscire [Col. 1039C] homo divina. Nemo ergo sapiens, nisi Deus, aut certe is homo, quem Deus docuit. Illi autem, quia nec dii sunt, nec a Deo docti, sapientes ergo, id est, divinarum et humanarum rerum scientes esse non possunt. Recte igitur a Socrate atque Academicis scientia sublata est. Opinatio quoque non congruit sapienti. Id enim quisque opinatur, quod ignorat. Opinari autem scire te, quod ignores, temeritas ac stultitia est. Recte igitur opinatio a Zenone sublata est. Si ergo scientia in homine nulla est, et opinatio esse non debet, philosophia radicitus amputatur.



CAPUT XXXII. (Div. Inst. lib. III, c. 4 et 7.) De philosophorum sectis, ac dissentione.

[Col. 1039D] Huc accedit, quod non est uniformis: sed divisa [Col. 1040A] in sectas, et in multas discrepantesque sententias dissipata, statum non habet. Cum enim singulae alias omnes impugnent et affligant, nec sit aliqua ex iis, quae non judicio caeterarum stultitiae condemnetur, utique discordantibus membris, corpus omne philosophiae ad interitum deducitur. Hinc Academia postmodum nata est. Nam cum viderent ejus sectae principes omnem philosophiam, philosophis invicem oppugnantibus, esse subversam, susceperunt adversus omnes bellum, ut omnia omnium dissolverent, nihil ipsi asserentes, nisi unum, nihil sciri posse. Ita sublata scientia, philosophiam veterem subruerunt. Sed ne ipsi quidem philosophorum nomen retinuerunt, qui ignorantiam fatebantur, quia nescire omnia non modo philosophi, sed ne hominis quidem sit. Ita philosophi, [Col. 1040B] quia nihil munimenti habent, mutuis se vulneribus extinguant, et ipsa tota philosophia suis se armis consumat ac finiat. At enim sola Physica labat. Quid illa Moralis? Num aliqua firmitate subnixa est? Videamus an philosophi in hac saltem parte consentiant, quae ad vitae statum pertinet.



CAPUT XXXIII. (Div. Inst. lib. III, c. 7 et 8.) Quod summum bonum sit in vita quaerendum.

Quod sit in vita, summum bonum quaeri necesse est, ut ad illud vita omnis et actiones nostrae dirigantur. Cum de hominis summo bono quaeritur, tale constitui debet, primum, ut id ad hominem solum pertineat, deinde, ut animi sit proprium, postremo, [Col. 1040C] ut virtute quaeratur. Videamus ergo, an summum bonum, quod philosophi determinant, tale sit, ut nec mutum animal, nec corpus attingat, nec possit sine virtute conquiri.

Aristippus, Cyrenaicae sectae conditor, qui summum bonum esse censuit corporis voluptatem, de numero philosophorum, deque coetu hominum propellendus est, quia se pecudi comparavit. Hieronymi summum bonum est nihil dolere; Diodori, dolere desinere. Sed caeterae animantes dolorem fugiunt, et cum non dolent, aut dolere desinunt, gaudent. Quid igitur homini dabitur eximium, si bonum ejus summum commune cum belluis judicatur? Zeno summum bonum putavit, cum natura congruenter vivere. At haec definitio generalis est. Omnes enim animantes cum natura [Col. 1040D] congruenter vivunt, et est sua cuique natura.

[Col. 1041A] Epicurus animi asseruit voluptatem. Quid est voluptas animi? nisi [Col. 1041A] [2Kb] gaudium, quo plerumque luxuriat animus, ac relaxatur, vel ad lusum, vel ad risum. Sed hoc bonum etiam muta contingit, quae cum pabulis saturata sunt, in gaudium et lasciviam resolvuntur. Dinomachus et Callipho honestam voluptatem probaverunt: sed aut idem dixerunt, quod Epicurus, ut corporis sit voluptas inhonesta; aut si corporis voluptates, alias turpes, alias honestas putaverunt, jam non est summum bonum, quod corpori adscribitur. Peripatetici ex bonis animi et corporis et fortunae summum bonum conflant. Animi bona probari possunt. Sed si auxilio indigent ad complendam beatitudinem, utique imbecilla sunt: corporis vero atque fortunae, non sunt in hominis potestate; nec jam summum [Col. 1041B] bonum est, quod aut corpori, aut extra positis assignatur, quia et pecudes attingit hoc duplex bonum, quibus opus est, ut et bene valeant, et victu non indigeant. Stoici aliquanto melius sensisse creduntur, qui summum bonum virtutem esse dixerunt. Sed virtus non potest esse summum bonum: quoniam, si malorum laborumque tolerantia est, beata per se non est; sed efficere aut procreare summum bonum debet, quia perveniri ad illud, sine difficultate ac labore maximo, non potest. At vero Aristoteles longe a ratione aberravit, qui honestatem virtuti copulavit; quasi aliquando virtus aut ab honesta secerni, aut turpitudini posset adjungi.

Eryllus Pyrrhonius scientiam fecit summum bonum. Haec quidem, et hominis, et animi solius est: [Col. 1041C] sed potest sine virtute contingere. Nec enim beatus putandus est, qui vel auditu aliquid didicerit, vel parva lectione cognoverit; nec est summi boni definitio, quia potest esse aut rerum malarum, aut certe inutilium scientia. Etsi sit bonarum et utilium, quam labore sis assecutus, summum tamen bonum non est, quia non propter se expetitur scientia, sed propter aliud. Nam idcirco artes discuntur, ut sint nobis aut victui, aut gloriae, aut etiam voluptati: quae utique summa bona esse non possunt. Ergo ne in Ethica quidem philosophi regulam tenent, quandoquidem in ipso cardine, id est, in ea disputatione, qua vita formatur, inter se pugnant. Nec enim possunt [Col. 1041D] paria esse aut similia praecepta, cum alii forment [Col. 1042A] ad voluptatem, alii ad honestatem, alii vero ad naturam, alii ad scientiam, alii ad quaerendas, alii ad fugiendas opes, alii ad nihil dolendum, alii ad patientiam malorum; in quibus omnibus, sicut superius ostendi, a ratione declinant, quia Deum nesciunt.



CAPUT XXXIV. (Div. Inst. lib. III, c. 9.) Quod ad justitiam nati sint homines.

Videamus nunc quid sit summum bonum, quod sit propositum sapienti, summum bonum. Ad justitiam nasci homines, non modo litterae sacrae docent, verum etiam idem ipsi philosophi nonnunquam fatentur. Cicero sic ait: »Sed omnium, quae in doctorum [Col. 1042B] hominum disputatione versantur, nihil est profecto praestabilius, quam plane intelligi nos ad justitiam esse natos.« Est hoc verissimum. Nec enim ad scelus nascimur, cum simus animal sociale atque commune. Ferae ad saevitiam gignuntur. Aliter enim nequeunt quam praeda et sanguine victitare. Easdem tamen etsi ultima fames urgeat, nihilominus generis sui animalibus parcunt. Idem faciunt et aves, quas aliorum visceribus pasci necesse est. Quanto magis hominem, qui cum homine, et commercio linguae, et communione sensus copulatus est, parcere homini oportet, eumque diligere! Haec est enim justitia.

Sed quoniam soli homini sapientia data est, ut Deum intelligat, et haec sola hominis mutorumque [Col. 1042C] distantia est, duobus officiis obstricta est ipsa justitia. Unum Deo debet, ut patri, alterum homini, velut fratri. Ab eodem enim Deo geniti sumus. Merito ergo ac recte dictum est, sapientiam esse divinarum et humanarum rerum scientiam. Oportet enim scire nos quid Deo, quid homini debeamus; Deo scilicet religionem, homini charitatem. Sed illud superius sapientiae, hoc posterius virtutis est; et utrumque justitia comprehendit. Si ergo constat ad justitiam nasci hominem, necesse est justum malis esse subjectum, ut virtutem, qua est praeditus, in usu habeat. Virtus enim malorum sustinentia est. Voluptates fugiet, ut malum; opes contemnet, quia [Col. 1042D] fragiles sunt; et, si habuerit, dilargietur, ut miseros [Col. 1043A] servet; honores non appetet, quia sunt breves et caduci; injuriam nulli faciet; si fuerit passus, non retribuet; et diripientem sua non persequetur. Nefas enim judicabit [Col. 1043a] [9Kb] hominem laedere; et si quis extiterit, qui cogat desciscere a Deo, nec cruciatus, nec mortem recusabit. Ita fiet, ut eum necesse sit, et inopem, et humilem, et in contumeliis, aut etiam cruciatibus vivere.



CAPUT XXXV. (Divin. Inst. lib. III, c. 13.) Quod immortalitas sit summum bonum.

Quis igitur erit fructus justitiae atque virtutis, si nihil habebit in vita nisi malum? Quod si virtus, quae bona omnia terrena contemnit, mala universa sapientissime perfert, ipsamque mortem pro officio [Col. 1043B] suscipit, sine praemio esse non potest, quid superest, nisi merces ejus immortalitas sola sit? Nam, si cadit in hominem beata vita, ut philosophi volunt, in eo solo non dissidentes, cadit ergo et immortalitas. Id enim solum beatum est, quod incorruptum; id solum incorruptum, quod aeternum. Immortalitas ergo est summum bonum, quia et hominis, et animi, et virtutis est. Tantum ad hanc dirigimur, ad hanc capiendam nati sumus. Idcirco nobis Deus virtutem, justitiamque proponit, ut aeternum illud praemium nostris laboribus assequamur. De ipsa vero non mortalitate suo loco disseremus. Restat philosophia, quae ad beatam vitam nihil confert. Sapientia enim non in sermonis ornatu, sed in corde atque sensu consistit. Quod si et physica supervacua est, [Col. 1043C] et haec logica; in ethica vero, quae sola necessaria est, philosophi erraverunt, qui summum bonum nullo modo invenire potuerunt. Inanis igitur et inutilis omnis Philosophia reperitur, quae nec rationem hominis comprehendere, nec officium potuit munusque complere.



CAPUT XXXVI. (Div. Inst. lib. III, c. 17 et 18.) De philosophis, scilicet Epicuro et Pythagora.

Quoniam de philosophia dixi breviter, nunc etiam [Col. 1043A] de philosophis pauca dicam. Epicuri doctrina haec est, imprimis nullam esse providentiam. Et idem deos esse non abnuit. Utrumque contra rationem. Nam si sunt dii, est igitur providentia. Aliter enim Deus intelligi non potest, cujus est proprium providere. Nihil, inquit, curat. Ergo non modo humana, sed ne coelestia quidem curat. Quomodo igitur, aut unde esse illum affirmas? Exclusa enim providentia curaque divina, consequens erat ut non esse omnino Deum diceres. Nunc eum verbo reliquisti, re sustulisti. Unde ergo rerum natura est, si Deus nihil curat. Semina, inquit, sunt minuta, quae nec videri, nec tangi possunt, quorum coitu fortuito et orta sunt omnia, et semper oriuntur. Si nec videntur, nec ulla corporis parte sentiuntur, unde esse illa scire potuisti? [Col. 1044B] Deinde si sunt, qua mente conveniunt, ut aliquid efficiant? Si sunt laevia, cohaerere non possunt; si hamata et angulata, ergo secabilia sunt. Hami enim et anguli extant et possunt amputari. Sed haec delira et inutilia. Quid quod idem animas extinguibiles facit; quem refellunt non modo philosophi omnes et publica persuasio, verum etiam responsa vatum, carmina Sibyllarum, ipsae denique divinae voces Prophetarum; ut mirum sit extitisse unum Epicurum, qui cum pecoribus ac belluis sortem hominis aequaret.

Quid Pythagoras? qui primus est philosophus nominatus; qui animas quidem immortales esse, in alia tamen corpora, vel pecudum, vel avium, vel bestiarum commeare statuit. Nonne satius fuerat eas cum [Col. 1044C] suis corporibus extingui, quam sic ad aliena damnari; satius omnino non esse, quam post hominis formam, vel suem, vel canem vivere? et homo ineptus, ut fidem dicto adderet, seipsum Trojano bello Euphorbum fuisse dixit, quo occiso, in alias figuras animalium transiisse, postremo Pythagoram factum. O felicem, cui soli tanta memoria concessa est! vel potius infelicem, cui translato in pecudem non licuit nescire quid fuerit! Atque utinam solus delirasset! Invenit etiam qui crederent, et quidem indoctos homines, ad quos stultitiae transiret haereditas.



CAPUT XXXVII. (Div. Inst. lib. III, c. 18 et 20.) [Col. 1045A] De Socrate, ac ejus contradictione.

Post hunc Socrates philosophiae tenuit principatum, sapientissimus etiam oraculo dictus, quia se fatebatur unum scire, quod nihil sciret. Cujus Oraculi auctoritate abstinere se physicos [Col. 1045A] [2Kb] oportebat, ne aut quaererent ea quae scire non poterant, aut scire se putarent quae ignorabant. Videamus tamen an sapientissimus Socrates, sicut Pythius praedicavit. Usurpabat hoc saepe proverbium, quod supra nos idem et nihil ad nos pertinere. Jam excessit sententiae suae terminos. Nam qui unum se scire dicebat, aliud invenit quod tanquam sciens diceret; sed id frustra. Nam et Deus, qui utique supra nos est, quaerendus est, et [Col. 1045B] religio suscipienda, quae sola nos discernit a belluis: quam quidem Socrates non modo repudiavit, verum etiam derisit, per anserem canemque jurando; quasi vero per Aesculapium non posset, cui voverat gallum? En sapientis viri sacrificium. Et quia eum prosecrare ipse non potuit, amicos moriturus oravit, ut post se solverent votum, scilicet ne apud inferos velut debitor teneretur. Hic profecto et pronuntiavit, quod nihil scierit, et probavit.



CAPUT XXXVIII. (Div. Inst. lib. III, c. 21.) De Platone, cujus doctrina ad veritatem propius accedit.

Hujus auditor Plato, quem deum philosophorum [Col. 1045C] Tullius nominat, qui solus omnium sic philosophatus est, ut ad veritatem propius accederet; tamen quia Deum ignoravit, in multis ita lapsus est, ut nemo deterius erraverit, imprimis quod in libris civilibus omnia omnibus voluit esse communia. De patrimoniis tolerabile est, licet sit injustum. Nec enim aut obesse cuiquam debet, si sua industria plus habet, aut prodesse, si sua culpa minus. Sed, ut dixi, potest aliquo modo ferri. Etiamne conjuges, etiamne liberi communes erunt? Non erit sanguinis ulla distinctio, nec genus certum, nec familiae, nec cognationes, nec affinitates; sed sicut in gregibus pecudum confusa et indiscreta omnia, nulla erit in viris continentia, nulla in foeminis pudicitia? Quis esse in utrisque amor conjugalis potest, in quibus non est certus aut proprius [Col. 1045D] affectus? Quis erit in patrem pius, ignorans unde sit natus? Quis filium diliget, quem putabit alienum? [Col. 1046A] Quin etiam foeminis curiam reservavit, militiam, et magistratibus, et imperia permisit. Quanta erit infelicitas urbis illius, in qua virorum officia mulieres occupabunt? Sed haec alias latius.

Zeno, Stoicorum magister, qui virtutem laudat, misericordiam, quae summa est virtus, tanquam morbum animi amputandam judicavit, quae et Deo chara est, et hominibus necessaria. Quis est enim, qui aliquo in malo constitutus nolit esse miserabilis, ac non desideret auxilia succurrentium, quae ad opem ferendam non nisi misericordiae affectu excitantur? Hanc ille licet humanitatem, licet pietatem vocet, non rem, sed nomen immutat. Hic est affectus, qui soli homini datus est, ut imbecillitatem nostram mutuis adjumentis levaremus; quem qui tollit, ad vitam [Col. 1046B] nos redigit belluarum. Nam, quod dicit paria esse peccata, ex eadem immanitate est, qua misericordiam veluti morbum insectatur. Qui enim nullam facit differentiam delictorum, aut levia magnis suppliciis afficienda censet, quod est crudelis judicis, aut gravia parvis, quod est dissoluti, utrumque reipublicae incommodum. Si enim summa scelera leviter puniantur, audacia malis crescet ad facinora majora; et si levibus delictis poena gravior irrogetur, multi cives, quoniam nemo esse sine delicto potest, in periculum venient, qui, correpti, possent esse meliores.



CAPUT XXXIX. (Div. Inst. lib. III, c. 18, 23, 24.) De variis philosophis, ac de antipodis.

[Col. 1046C] Illa vero levia. Sed ex eadem vanitate nascuntur. Xenophanes orbem lunae decem et octo partibus dixit esse majorem, quam haec nostra sit terra. Itaque intra sinum ejus aliam terram contineri, quae ab hominibus et omnis generis animalibus incolatur. De antipodis quoque sine risu nec audiri, nec dici potest. Asseritur tamen quasi aliquid serium, ut credamus esse homines, qui vestigiis nostris habent adversa vestigia. Tolerabilius Anaxagoras deliravit, qui nigram nivem dixit. Quorumdam non modo dicta, sed etiam facta ridenda sunt. Democritus agrum suum a patre sibi relictum deseruit, et pascua publica fieri passus est. Diogenes cum choro canum suorum, qui virtutem illam summam et exactam rerum omnium contemptum profitetur, mendicare victum [Col. 1046D] maluit, quam honesto labore conquirere, aut habere ullam rem familiarem. Certe vita sapientis [Col. 1047A] exemplum esse vivendi caeteris debet. Si horum sapientiam omnes imitentur, quomodo stabunt civitates? Sed forsitan iidem [Col. 1047A] [3Kb] Cynici exemplum verecundiae praebere potuerunt, qui palam cum conjugibus suis cubitaverunt. Nescio quam possent virtutem defendere, qui pudorem sustulerunt.

Non melior his Aristippus, qui, credo, ut amiculae suae Laidi placeret, Cyrenaicam instituit disciplinam, qua summi boni finem in voluptate corporis collocavit, ne aut peccatis auctoritas, aut vitiis doctrina deesset. An illi fortiores magis sunt probandi, qui ut mortem contempsisse dicerentur, voluntariam necem sibi intulerunt? Zeno, Empedocles, Chrysippus, Cleanthes, Democritus, et hos imitatus Cato, nescierunt homicidii crimine teneri secundum jus [Col. 1047B] legemque divinam eum qui se interfecerit. Deus enim nos in hoc domicilium carnis induxit; ille nobis temporale corporis habitaculum dedit, ut incolamus quamdiu idem voluerit. Nefas igitur habendum est, sine Dei jussu velle migrare. Non est ergo vis adhibenda naturae. Scit ille quemadmodum opus suum resolvat. Cui operi si quis manus impias adhibuerit, ac divini opificii vincula diruperit, Deum conatur effugere, cujus sententiam nec vivus quisquam, nec mortuus potuerit evadere. Scelerati ergo sunt et nefarii, quos superius nominavi, qui etiam docuerunt, quas causas habere debeat mors voluntaria, ut parum sit sceleris, quod homicidae in semetipsos extiterunt, nisi ad hoc nefas et alios erudirent.



CAPUT XL. (Div. Inst. lib. III, c. 28.) [Col. 1047C] De philosophorum insipientia.

Innumerabilia sunt philosophorum dicta factaque, quibus eorum insipientia redargui possit. Itaque quoniam cuncta enumerare non possumus, pauca suffecerint. Satis est intelligi, philosophos neque justitiae, quam ignorabant, neque virtutis, quam mentiuntur, esse doctores. Quid enim doceant, qui suam saepe ignorantiam confitentur? Mitto Socratem, cujus est nota sententia. Anaxagoras omnia circumfusa tenebris esse pronuntiat. Empedocles angustas ad inveniendam veritatem sensuum semitas esse. Democritus in profundo quodam puteo demersam veritatem jacere [Col. 1048A] testatur, quam quia nusquam reperiunt, idcirco adfirmant neminem adhuc extitisse sapientem. Quoniam igitur nulla est (apud Platonem Socrates dicit) humana sapientia, sequamur ergo divinam, Deoque gratias agamus, qui eam nobis, et revelavit, et tradidit, ac nobis gratulemur quod veritatem ac sapientiam coelesti beneficio tenemus, quam tot ingeniis, tot aetatibus requisitam philosophiam nemo potuit invenire.



CAPUT XLI. De vera religione ac sapientia.

Nunc quoniam falsam religionem, quae est in deorum cultibus, et falsam sapientiam, quae est in philosophis, refutavimus, ad veram religionem sapientiamque [Col. 1048B] veniamus. Et quidem conjuncte, quia cohaerent, de utraque dicendum est. Nam Deum verum colere, id est, nec aliud quidquam, quam sapientiam. Ille enim summus et conditor rerum Deus est, qui hominem velut simulacrum suum fecit. Idcirco utique soli ex omnibus animalibus rationem dedit, ut honorem sibi tanquam patri, et tanquam domino referret, et hac pietate atque obsequio immortalitatis praemium mereretur. Hoc est verum divinumque mysterium. Illis autem, quia vera non sunt, nulla concordia. Neque in philosophia sacra celebrantur, neque in sacris philosophia tractatur: et ideo falsa religio est, quia non habet sapientiam; ideo falsa sapientia, quia non habet religionem. Ubi autem utraque conjuncta sunt, ibi esse veritatem necesse [Col. 1048C] est, ut si quaeratur ipsa veritas quid sit, recte dici possit: aut sapiens religio, aut religiosa sapientia.



CAPUT XLII. (Div. Inst. lib. IV, c. 3 et 7.) De sapientia religiosa; Christi nomen nulli notum, nisi ipsi et Patri.

Dicam nunc, quid sit vel sapiens religio, vel sapientia religiosa. Deus in principio, antequam mundum institueret, de aeternitatis suae fonte, deque divino ac perenni spiritu suo Filium sibi ipse progenuit, incorruptum, fidelem, virtuti ac majestati patriae respondentem. Hic est virtus, hic ratio, hic sermo Dei, [Col. 1049A] hic sapientia. Hoc opifice, ut Hermes ait, et consiliatore, ut Sibylla, et praeclaram et mirabilem hujus mundi fabricam machinatus est. Denique ex omnibus angelis, quos idem Deus de suis spiritibus [Col. 1049A] [3Kb] figuravit, solus in consortium summae potestatis adscitus est, solus Deus nuncupatus. Omnia enim per ipsum, et sine ipso nihil. Denique Plato de primo ac secundo Deo non plane ut philosophus, sed ut vates locutus est, fortasse in hoc Trismegistum secutus, cujus verba de Graecis conversa subjeci: » Dominus et factor universorum, quem Deum vocari existimavimus, secundum fecit Deum visibilem et sensibilem. Sensibilem autem dico, non quod ipse sensum accipiat, sed quod in sensum mittat et visum. Cum ergo hunc fecisset primum, et solum, et unum, optimus ei apparuit, [Col. 1049B] et plenissimus omnium bonorum. Sibylla quoque Deum dicit ducem omnium a Deo factum; et alia, Deum Dei filium esse noscendum,« sicut ea, quae in libris posui, exempla declarant. Hunc prophetae divino spiritu pleni praedicaverunt; quorum praecipue Salomon in libro Sapientiae, item pater ejus, coelestium scriptor hymnorum, ambo clarissimi reges, qui Trojani belli tempora CLXXX annis antecesserunt, hunc ex Deo natum esse testantur. Hujus nomen nulli esse notum, nisi ipsi et Patri, sicut docet Joannes in Revelatione. Hermes ait non posse nomen ejus mortali ore proferri. Ab hominibus tamen duobus vocabulis nuncupatur, Jesus, quod est Salvator, et Christus, quod est Rex. Salvator ideo, quia est sanatio et salus omnium qui per eum credunt [Col. 1049C] in Deum; Christus ideo, quia ipse de coelo in saeculi hujus consummatione venturus est, ut judicet mundum, et, resurrectione mortuorum facta, regnum sibi constituat aeternum.



CAPUT XLIII. (Div. Inst. lib. I, c. 8; IV, c. 10 et 11.) De Jesu Christi nomine, et duplici nativitate.

Sed ne qua forte sit apud te haesitatio, cur eum, qui ante mundum ex Deo natus sit, Jesum Christum appellemus, qui ante annos CCC. natus ex homine [Col. 1050A] est, rationem tibi breviter exponam. Idem est Dei et hominis filius. Bis enim natus est. Primum de Deo in spiritu ante ortum mundi, postmodum in carne ex homine, Augusto imperante; cujus rei praeclarum et grande mysterium est, in quo et salus hominum, et religio summi Dei, et omnis veritas continetur. Nam cum primum scelerati atque impii deorum cultus per insidias daemonum irrepserunt, tum penes solos Hebraeos religio Dei mansit, qui tamen non lege aliqua, sed traditum sibi per successionem cultum patrio more tenuerunt usque ad id tempus, quo de Aegypto exierunt, Moyse duce, primo omnium prophetarum, per quem illis lex est a Deo imposita, qui Judaei sunt postmodum nominati. Servierunt igitur Deo vinculis legis obstricti. Sed iidem, paulatim ad profanos ritus [Col. 1050B] aberrantes, alienos deos susceperunt, et derelicto patrio cultu, insensilibus simulacris immolaverunt. Propterea Deus prophetas ad eos misit divino Spiritu adimpletos, qui illis peccata exprobrarent, et poenitentiam indicerent, qui secuturam ultionem minarentur, ac denuntiarent futurum, si in iisdem delictis perseverassent, ut alium mitteret novae legis latorem, et ingrato populo ab haereditate summoto, aliam sibi plebem fideliorem de exteris gentibus congregaret. Illi autem non modo perseverarunt, verum etiam eos ipsos, qui mittebantur, interfecerunt. Itaque damnavit eos ob haec facinora, nec adjecit ulterius prophetas mittere ad populum contumacem; sed Filium suum misit, ut gentes universas ad gratiam Dei convocaret. Nec illos tamen, licet impios et ingratos, ab spe salutis [Col. 1050C] exclusit: sed ad ipsos potissimum misit, ut si forte paruissent, non amitterent quod acceperant; si autem Deum suum non suscepissent, tum haeredibus abdicatis, gentes in adoptionem venirent. Jussit igitur eum summus Pater descendere in terram et humanum corpus induere, ut subjectus passionibus carnis, virtutem ac patientiam non solum verbis, sed etiam factis doceret. Renatus est ergo ex virgine sine patre tanquam homo; ut quemadmodum in prima nativitate spirituali creatus ex solo Deo sanctus Spiritus factus est, sic in secunda carnali ex sola matre [Col. 1051A] genitus, caro sancta fieret, ut per eum caro quae subjecta peccato fuerat ab interitu liberaretur.



CAPUT XLIV. (Div. Inst. lib. IV, c. 12 et 13.) Duplex Christi nativitas ex prophetis probatur.

Haec sic futura, ut exposui, prophetae ante praedixerant. Apud Salomonem [Col. 1051A] [3Kb] ita scriptum est: Infirmatus est uterus virginis, et accepit foetum, et gravata est, et facta est in multa miseratione mater virgo. Apud Esaiam sic: Ecce virgo accipiet in uterum, et pariet filium, et vocabitis nomen ejus Emmanuel, quod significat Nobiscum Deus. Fuit enim nobiscum in terra, cum induit carnem; et nihilhominus Deus fuit in homine, et homo in Deo. Utrumque autem eum fuisse a prophetis ante praedictum est. Quod Deus fuerit, [Col. 1051B] Esaias ita dicit: Adorabunt te, et in te precabuntur, quoniam in te Deus est, et nos nesciebamus, Deus Israel. Confundentur et reverebuntur omnes, qui adversantur tibi, et cadent in confusionem. Item Jeremias: Hic Deus noster est, et non deputabitur alius absque illo, qui invenit omnem viam prudentiae, et dedit eam Jacob puero suo, et Israel dilecto sibi: Posthaec in terris visus est, et cum hominibus conversatus est. Item, quod homo fuerit, idem Jeremias dicit: Et homo est, et quis cognovit eum? Esaias quoque sic tradit: Et mittet eis Dominus hominem qui salvabit eos, et judicans sanabit eos. Item Moyses ipse in Numeris: Orietur stella ex Jacob, et exurget homo ex Israel. Idcirco igitur cum Deus esset, suscepit carnem, ut inter Deum et hominem medius factus, hominem ad Deum [Col. 1051C] magisterio suo, superata morte, perduceret.



CAPUT XLV. (Div. Inst. lib. IV, c. 14.) Christi virtus et opera probantur ex Scripturis.

Diximus de nativitate; nunc de virtute operibusque dicamus: quae cum magna inter homines ac mirabilia faceret, videntes illa Judaei, magica potentia fieri putabant, ignorantes ea omnia, quae fiebant ab eo, praedicta [Col. 1052A] esse a prophetis. Aegros et vario morborum genere languentes non medela aliqua, sed vi ac potestate verbi sui protinus roborabat, debiles resanabat, claudos ad gressum erigebat, caecis visum restituebat, mutis eloquium dabat, surdos inauribat, pollutos maculatosque purgabat, furiatis daemonum incursu mentem propriam reponebat, mortuos aut jam sepultos ad vitam lucemque revocabat. Idem quinque millia hominum quinque panibus et duobus piscibus saturavit. Idem supra mare ambulavit. Idem in tempestate praecepit vento, ut conquiesceret, statimque tranquillitas facta est: quae omnia, et in prophetarum libris, et in carminibus Sibyllinis praedicta invenimus.

Ob haec miracula cum ad eum magna concurreret multitudo, et, ut erat, Dei filium, et a Deo missum [Col. 1052B] crederet, repleti invidia sacerdotes ac principes Judaeorum, simul ira concitati, quod eorum peccata et injustitiam coarguebat, coierunt ut eum occiderent. Quod futurum ante annos mille paulo amplius Salomon in Sapientia pronuntiaverat his verbis: Circumveniamus justum, quoniam insuavis est nobis, et exprobrat nobis peccata legis. Promittit scientiam Dei se habere, et filium Dei se nominat. Factus est nobis in traductionem cogitationum nostrarum; gravis est nobis etiam ad videndum, quoniam dissimilis est aliis vita illius, et mutatae sunt vioe illius. Tanquam nugaces aestimati sumus ab illo. Continet se a viis nostris, quasi ab immunditiis, et praefert novissima justorum, et gloriatur patrem Dominum. Videamus ergo si sermones illius veri sunt, et tentemus quae eventura sunt illi. Contumeliis [Col. 1052C] et tormentis interrogemus eum, ut sciamus reverentiam illius, et probemus patientiam illius. Morte turpissima condemnemus eum. Haec cogitaverunt, et erraverunt. Excaecavit enim illos stultitia eorum, et nescierunt sacramenta Dei.

Harum igitur litterarum immemores, quas legebant, incitaverunt populum tanquam adversus impium, ut eum comprehensum ad judicium ducerent, mortemque ejus impiis vocibus flagitarent. Intentabant [Col. 1053A] autem pro crimine id ipsum, quod se Dei filium diceret, et quod legem solveret, curando homines in Sabbato, quam ille se non solvere, sed implere dicebat. Cumque Pontius Pilatus, qui tum legatus in Syria [Col. 1053A] [3Kb] judicabat, perspiceret causam illam ad officium romani judicis non pertinere, misit eum ad Herodem Tetrarcham, permisitque Judaeis, ut ipsi legis suae disceptatores essent: qui, accepta sceleris potestate, addixerunt eum cruci, sed prius flagellis et palmis verberaverunt, spinis coronarunt, faciem conspuerunt, in cibum et potum dederunt ei fel et acetum; et inter haec nulla vox ejus audita est. Tunc carnifices sortiti de tunica ejus et pallio, suspenderunt eum patibulo atque affixerunt, cum postridie Pascha, id est, festum diem suum celebraturi essent. [Col. 1053B] Quod facinus prodigia secuta sunt, ut intelligerent nefas quod admiserant. Eodem namque momento, quo spiritum posuit, et terrae motus magnus, et deliquium solis fuit, ut in noctem dies verteretur.



CAPUT XLVI. (Div. Inst. lib. IV, c. 18.) Probatur ex prophetis passionem ac mortem Christi praenuntiatam fuisse.

Quae omnia prophetae sic futura esse praedixerant. Esaias ita dicit: Non sum contumax, neque contradico: dorsum meum posui ad flagella, et maxillas meas ad palmas; faciem autem meam non averti a foeditate sputorum. [Col. 1053C] Idem de silentio: Sicut ovis ad immolandum adductus sum, et sicut agnus coram tondentibus sine voce, sic non aperuit os suum. Item David in Psalmo XXXIV: Congregata sunt in me flagella, et ignoraverunt: dissoluti sunt, nec compuncti sunt; tentaverunt me, et [Col. 1054A] striderunt super me dentibus suis. Idem de cibo et potu, Psalmo LXVIII: Et dederunt in escam meam fel, et in siti mea potum mihi dederunt acetum. Item de cruce Christi: Et foderunt manus meas et pedes meos. dinumeraverunt omnia ossa mea: ipsi autem contemplati sunt, et viderunt me; diviserunt vestimenta mea sibi, et super vestem meam sortem miserunt. Moyses in Deuteronomio:: Et erit pendens vita tua ante oculos tuos, et timebis die et nocte, et non credes vitae tuae. Item in Numeris: Non quasi homo Dominus suspenditur, neque quasi filius hominis minas patitur. Item Zacharias: Et intuebuntur in me, quem transfixerunt.

De solis obscuratione Amos ita dicit: In illo die, dicit Dominus, occidet sol meridie, et obtenebrabitur dies lucis; et convertam dies festos vestros in luctum, [Col. 1054B] et cantica vestra in lamentationem. Item Jeremias de civitate Hierosolyma in qua passus est: Et subivit sol ei, cum adhuc dies medius esset, confusa est et maledicta, reliquos eorum in gladium dabo. Nec frustra haec dicta sunt. Siquidem post breve tempus imperator Vespasianus Judaeos debellavit, et terras eorum ferro ignique depopulatus est, obsessos fame subegit, Hierosolymam evertit, captivos triumphavit, caeteris, qui reliqui fuerunt, terris suis interdixit, nequando iis ad solum patrium reverti liceret. Quae a Deo propter illam Christi crucem facta sunt, ut hoc in Scripturis eorum Salomon ante testatus sit dicens: Et erit Israel in perditionem, et in improperium populo, et domus haec erit deserta, et omnis qui transiet per illam, admirabitur et dicet: Propter quam rem Deus fecit terrae huic et huic domui haec mala? et dicent, quia dereliquerunt [Col. 1054C] Dominum Deum suum, et persecuti sunt Regem suum dilectissimum Deo, et cruciaverunt illum in humilitate magna: pro hoc importavit illis Deus mala haec. Quid enim non mererentur, qui Dominum, qui ad salutem ipsorum venerat, peremerunt.



CAPUT XLVII. (Div. Inst. lib. IV, c. 19 et 21.) [Col. 1055A] De Jesu Christi resurrectione, apostolorum missione, Servatorisque in coelum ascensione.

Post haec detractum patibulo corpus monumento condiderunt. Verum tertio die ante lucem, terrae motu facto, ac revoluto lapide, quo sepulcrum clauserant, resurrexit. In sepulcro autem nihil, nisi exuviae corporis sunt repertae. Ipsum vero resurrecturum die tertio jam olim prophetae fuerant praelocuti. David in psalmo XV: Non derelinques animam meam ad inferos, nec dabis Sanctum tuum videre corruptionem. Item Osee: Hic est [Col. 1055A] [3Kb] Filius meus sapiens: propter quod nunc non resistet in contribulatione filiorum suorum, et de manu inferorum eruam eum. Ubi est judicium tuum, mors, ubi est aculeus tuus? Idem rursus: [Col. 1055B] Vivificabit nos post biduum die tertio.

Profectus igitur in Galilaeam post resurrectionem, discipulos suos rursus, quos metus in fugam verterat, congregavit: datisque mandatis quae observari vellet, et ordinata Evangelii praedicatione per totum orbem, inspiravit in eos Spiritum sanctum, ac dedit eis potestatem mirabilia faciendi, ut in salutem hominum, tam factis quam verbis operarentur; ac tum demum quadragesimo die remeavit ad Patrem, sublatus in nubem. Hoc Daniel propheta jampridem ostenderat, dicens: Videbam in visu noctis: et ecce in nubibus coeli ut filius hominis veniens usque ad antiquum dierum pervenit; et qui assistebant, obtulerunt eum; et datum est ei regnum, et honor, et imperium; et omnes populi, tribus. Et linguae servient ei, et potestas [Col. 1055C] ejus aeterna, quae nunquam transibit, et regnum ejus non corrumpetur. Item David in psalmo CIX: Dixit Dominus Domino meo: Sede ad dextram meam, donec ponam inimicos tuos subpedaneum pedum tuorum.



CAPUT XLVIII. (Div. Inst. lib. IV, cap. 20.) De Judaeorum exhaeredatione, et Gentilium adoptione.

Cum igitur ad dexteram Dei sedeat, calcaturus inimicos suos, qui eum cruciaverunt, quando ad judicandum orbem venerit, apparet nullam spem reliquam esse Judaeis, nisi conversi ad poenitentiam, et a sanguine quo se polluerunt, abluti, sperare in eum [Col. 1055D] coeperint, quem negaverunt. Ideo sic dicit Hesdra: [Col. 1056A] Hoc Pascha Salvator noster est, et refugium nostrum. Cogitate, et ascendat in cor vestrum, quoniam habemus humiliare eum in signo, et post haec speravimus in eum.

Exhaeredatos autem esse Judaeos, quia Christum reprobaverunt, et nos, qui sumus ex gentibus, in eorum locum adoptatos, Scripturis approbatur. Jeremias ita dicit: Dereliqui domum meam: dimisi hoereditatem meam in manus inimicorum ejus. Facta est haereditas mea mihi sicut leo in sylva: dedit ipsa super me vocem suam; idcirco odivi eam. Item Malachias: Non est mihi voluntas circa vos, dicit Dominus, et sacrificium acceptum non habebo ex manibus vestris, quia a solis ortu usque ad occasum clarificabitur nomen meum apud gentes. Esaias quoque sic: Venio colligere omnes gentes et linguas; et venient, et videbunt claritatem [Col. 1056B] meam. Idem alio loco ex persona Patris ad Filium: Ego Dominus Deus vocavi te in justitiam, et tenebo manum tuam, et confirmabo te: dedi te in testamentum generis mei, in lucem gentium, aperire oculos caecorum, producere ex vinculis alligatos, et de domo carceris sedentes in tenebris.



CAPUT XLIX. (Div. Inst. lib. IV, cap. 29.) Quod Deus non est nisi unus.

Si ergo Judaei a Deo rejecti sunt, sicut sacrarum Scripturarum fides indicat, gentes autem, sicut videmus, adscitae, ac de tenebris hujus vitae secularis deque vinculis daemonum liberatae; nulla igitur alia spes homini proposita est, nisi veram religionem veramque sapientiam, quae in Christo est, fuerit secutus: quem qui ignorat, a veritate ac Deo semper [Col. 1056C] alienus est. Nec sibi de summo Deo, vel Judaei, vel philosophi blandiantur. Qui Filium non agnovit, nec Patrem potuit agnoscere. Haec est sapientia, et hoc mysterium summi Dei. Per illum se Deus et agnosci, et coli voluit. Ideo prophetas ante praemisit, qui de adventu ejus praedicarent, ut cum facta essent in eo quaecumque praedicata sunt, tunc ab hominibus, et Dei Filius, et Deus crederetur.

Nec tamen sic habendum est, tanquam duo sint Dii. Pater enim ac Filius unum sunt. Cum enim pater Filium diligat, omniaque ei tribuat, et Filius Patri fideliter obsequatur, nec velit quidquam, nisi quod Pater, non potest utique necessitudo tanta divelli, [Col. 1056D] ut duo esse dicantur, in quibus, et substantia, [Col. 1057A] et voluntas, et fides una est. Ergo et Filius per Patrem, et Pater per Filium. [Col. 1057A] [9Kb] Unus est honos utrique tribuendus, tanquam uni Deo, et ita dividendus est per duos cultus, ut divisio ipsa compage inseparabili vinciatur. Neutrum sibi relinquet, qui aut Patrem a Filio, aut Filium a Patre secernit.



CAPUT L. (Div. Inst. lib. IV, c. 25.) Cur Deus humanum corpus assumpsit, ac mortem passus fuit.

Superest respondere etiam iis, qui putant inconveniens fuisse, nec habere rationem, ut Deus mortali corpore indueretur, ut hominibus subjectus esset, ut contumelias sustineret, cruciatus etiam mortemque [Col. 1057B] pateretur. Dicam quod sentio, et rem immensam paucis, ut potero, substringam. Qui aliquid docet, debet, ut opinor, facere ipse quae docet, ut cogat homines obtemperare. Nam si non fecerit, praeceptis suis fidem derogabit. Exemplis igitur opus est, ut ea, quae praecipiuntur, habeant firmitatem, et si quis contumax extiterit, ac dixerit non posse fieri, praeceptor illum praesenti opere convincat. Non potest ergo perfecta esse doctrina, cum verbis tantum traditur: sed tum perfecta est, cum factis adimpletur.

Christus itaque cum doctor virtutis ad homines mitteretur, utique ut doctrina ejus perfecta esset, et docere, et facere debuerat. Sed, si corpus hominis non induisset, non potuisset facere quae docebat; id [Col. 1057C] est, non irasci, non cupere divitias, non libidine inflammari, dolorem non timere, mortem contemnere. Haec sunt utique virtutes: sed fieri sine carne non possunt. Ergo ideo corporatus est, ut cum vincenda esse carnis desideria doceret, ipse faceret prior, ne quis excusationem de carnis fragilitate praetenderet.



CAPUT LI. (Div. Inst. lib. IV, c. 26.) De Christi morte in cruce.

Dicam nunc de sacramento crucis, ne quis forte [Col. 1058A] dicat: Si suscipienda illi mors fuerat, non utique infamis ac turpis, sed quae haberet aliquid honestatis. Scio equidem multos, dum abhorrent nomen crucis, refugere a veritate, cum in ea, et ratio magna sit et potestas. Nam cum ad hoc missus esset, ut humillimis quibusque viam panderet ad salutem, se ipse humilem fecit, ut eos liberaret. Suscepit ergo id genus mortis, quod solet humilibus irrogari, ut omnibus facultas daretur imitandi. Praeterea cum esset resurrecturus, amputari partem corporis ejus fas non erat, nec os infringi, quod accidit iis qui capite plectuntur. Crux ergo potior fuit, quae resurrectioni corpus integris ossibus reservavit.

His etiam illud accedit, quod passione ac morte suscepta, sublimem fieri oportebat. Adeo illum crux, [Col. 1058B] et re et significatione exaltavit, ut omnibus majestas ejus ac virtus cum ipsa passione notuerit. Nam quod extendit in patibulo manus, utique alas suas in Orientem Occidentemque porrexit, sub quas universae nationes ab utraque mundi parte ad requiem convenirent. Quantum autem valeat hoc signum, et quid habeat potestatis, in promptu est, cum omnis daemonum cohors hoc signo expellitur ac fugatur. Et sicut ipse ante passionem daemonas verbo et imperio proturbabat, sic nunc nomine ac signo passionis ejusdem spiritus immundi, quando in corpora hominum irrepserunt, exiguntur, cum extorti et excruciati, ac se daemonas confitentes, verberanti se Deo cedunt. Quid ergo speraverint de suis religionibus cumque sua sapientia Graeci, cum videant, deos [Col. 1058C] suos, quos eosdem daemonas esse non negant, per crucem ab hominibus triumphari.



CAPUT LII. (Div. Inst. lib. V, c. 9.) Spes salutis hominum in veri Dei agnitione, et de odio ethnicorum in christianos.

Una igitur spes hominibus vita est, unus portus salutis, unum refugium libertatis, si abjectis, quibus tenebantur, erroribus, aperiant oculos mentis suae, Deumque cognoscant, in quo solo domicilium [Col. 1059A] veritatis est, terrena et de terra ficta contemnant, philosophiam, quae apud Deum stultitia est, pro nihilo computent, et vera [Col. 1059A] [2Kb] sapientia, id est, religione suscepta, fiant immortalitatis haeredes.

Atenim repugnant, non tam veritati, quam propriae saluti; cumque haec audiunt, velut aliquod inexpiabile nefas detestantur. Sed ne audire quidem patiuntur; violari aures suas sacrilegio putant si audierint, nec jam maledictis abstinent, sed quantis possunt, verborum contumeliis insectantur: iidemque si potestatem nacti fuerint, velut hostes publicos persequuntur, immo etiam plus quam hostes, quorum, cum bello victi fuerint, aut mors, aut servitus poena est; nec ullus post arma deposita cruciatus, quamvis omnia pati meruerint, qui facere voluerunt, [Col. 1059B] ut inter mucrones locum pietas haberet.

Inaudita est crudelitas cum innocentia, nec victorum hostium conditionem meretur. Quae tanta hujus furoris est causa? Scilicet, quia ratione congredi non queunt, violentia premunt, et incognita causa tanquam nocentissimos damnant, qui constare de ipsa innocentia noluerunt. Nec satis putant, si celeri ac simplici morte moriantur, quos irrationabiliter oderunt: sed eos exquisitis cruciatibus lacerant, ut expleant odium, quod non peccatum aliquod, sed veritas parit, quae idcirco male viventibus odiosa est, quia aegre ferunt esse aliquos, quibus facta eorum placere non possunt. Hos omni modo cupiunt extinguere, ut possint libere sine teste peccare.



CAPUT LIII. (Div. Inst. lib. V, c. 21.) [Col. 1059C] Rationes odii in christianos expenduntur, et refelluntur.

Sed haec facere se dicunt, ut deos suos defendant. Primum si dii sunt, et habent aliquid potestatis ac numinis, defensione hominis patrocinioque non indigent, sed seipsos utique defendunt. Aut quomodo ab iis homo sperare auxilium potest, si ne suas quidem injurias possunt vindicare? Stultum igitur et vanum deorum esse vindices velle; nisi quod ex eo magis apparet diffidentia. Qui enim patrocinium Dei quem colit, suscipit, illum esse nihil confitetur: si autem ideo colit, quia potentem arbitratur, non [Col. 1059D] debet eum velle defendere, a quo ipse est defendendus. [Col. 1060A] Nos igitur recte. Nam cum isti defensores falsorum deorum adversus verum Deum rebelles, nomen ejus in nobis persequuntur, nec re, nec verbo repugnamus; sed mites, et taciti, et patientes perferimus omnia quaecumque adversus nos potest crudelitas machinari. Habemus enim fiduciam in Deo, a quo expectamus secuturam protinus ultionem. Nec est inanis ista fiducia: siquidem eorum omnium, qui hoc facinus ausi sunt, miserabiles exitus partim cognovimus, partim videmus. Nec ullus habuit impune, quod Deum laesit; et qui sit verus Deus, qui verbo discere noluit, supplicio suo didicit.

Vellem scire, cum invitos adigunt ad sacrificium, quid secum habeant rationis, aut cui praestent, quod faciunt. Si diis, non est ille cultus, nec acceptabile [Col. 1060B] sacrificium, quod fit ingratis, quod extorquetur per injuriam, quod eruitur per dolorem. Si autem ipsis, quos cogunt, non est utique beneficium, quod quis ne accipiat, etiam mori mavult. Si bonum non est, ad quod me vocas? cur malo invitas? cur non verbis, sed verberibus; cur non ratione, sed cruciatibus corporis? Unde apparet malum esse illud, ad quod non illicis volentem, sed trahis recusantem. Quae stultitia est consulere velle nolenti? An si aliquis, prementibus malis, ad mortem confugere conatur, num potes, si aut gladium extorseris, aut laqueum ruperis, aut praecipitio retraxeris, aut venenum effuderis, conservatorem te hominis gloriari, cum ille, quem servasse te putas, nec gratias agat, et te male secum arbitretur egisse, quod mortem [Col. 1060C] sibi prohibueris optatam, quod ad finem, quod ad requiem malorum pervenire non sinueris? Beneficium enim non ex qualitate rei debet, sed ex animo ejus, qui accipit, ponderari. Cur pro beneficio imputes, quod mihi maleficium est? Vis me deos tuos colere, quod ego mihi mortiferum duco. Si bonum est, non invideo. Fruere solus bono tuo. Non est quod velis errori meo succurrere, quem judicio ac voluntate suscepi. Si malum, quid me ad consortium mali rapis? Utere sorte tua. Ego malo in bono mori quam in malo vivere.



CAPUT LIV. De religionis libertate in adorando Deo.

[Col. 1060D] Haec quidem juste dici possunt. Sed quis audiet, [Col. 1061A] cum homines furiosi et impotentes minui dominationem suam putent, si fit [Col. 1061] [4Kb] aliquid in rebus humanis liberum? Atqui religio sola est, in qua libertas domicilium collocavit. Res est enim praeter caeteras voluntaria, nec imponi cuiquam necessitas potest, ut colat, quod non vult. Potest aliquis forsitan simulare; non potest velle. Denique cum metu tormentorum aliqui, aut cruciatibus victi, ad execranda sacrificia consenserint, nunquam ultro faciunt quod necessitate fecerunt: sed data rursus facultate, ac reddita libertate, referunt se ad Deum, eumque precibus et lacrymis placant, agentes non voluntatis, quam non habuerunt, sed necessitatis, quam pertulerunt, poenitentiam; et venia satisfacientibus non negatur. Quid ergo promovet, qui corpus inquinat, [Col. 1061B] quando immutare non potest voluntatem?

Atenim homines inanis cerebri, si quem fortem adegerint libare diis suis, incredibili alacritate insolenter exultant, et quasi hostem sub jugum miserint, gaudent. Si vero aliquis, nec minis, nec tormentis territus, fidem vitae anteferre maluerit, in hunc ingenium suum crudelitas exerit, infanda et intolerabilia molitur; et quia sciunt gloriosam esse pro Deo mortem, et hanc nobis esse victoriam, si superatis tortoribus, animam pro fide ac religione ponamus, et ipsi enituntur ut vincant. Non afficiunt morte: sed excogitant novos inauditosque cruciatus, ut fragilitas viscerum doloribus cedat; et si non cesserit, differunt, adhibentque vulneribus curam diligentem, ut crudis adhuc cicatricibus, repetita tormenta plus [Col. 1061C] doloris immittant: et hanc adversus innocentes carnificinam exercentes, pios utique se, et justos, et religiosos putant (talibus enim sacris deorum delectantur), illos vero impios et desperatos nuncupant. Quae ista est perversitas, ut qui torquetur innocens, desperatus atque impius nominetur, carnifex autem justus piusque dicatur?



CAPUT LV. [Col. 1062A] Ethnici justitiam in sequendo Deo crimine impietatis infamant.

Sed recte ac merito puniri eos aiunt, qui publicas religiones a majoribus traditas execrantur. Quid si majores illi stulti fuerunt in suscipiendis religionibus vanis, sicut jam supra ostendimus, praescribetur nobis quominus vera et meliora sectemur? Cur nobis auferimus libertatem, sed quasi addicti alienis servimus erroribus? Liceat sapere, liceat inquirere veritatem. Sed tamen, si libet majorum defendere (stultitiam) cur impune habent Aegyptii, qui pecudes, [Col. 1062B] et omnis generis bestias pro diis colunt? Cur de diis ipsis aguntur, et qui eos facetius deriserit, honoratur? Cur audiuntur philosophi, qui aut nullos deos esse aiunt, aut si sunt, nihil curare, nec humana respicere, aut nullam esse omnino, quae regat mundum, providentiam disserunt?

Sed soli ex omnibus impii judicantur, qui Deum, qui veritatem sequuntur. Quae cum sit eadem justitia, eadem sapientia, hanc isti vel impietatis, vel stultitiae crimine infamant; nec perspiciunt, quid sit, quod eos fallat, cum et malo vocabulum boni, et bono mali nomen imponunt. Primuli quidem philosophorum, sed maxime Plato et Aristoteles, de justitia multa dixerunt, asserentes et extollentes eam summa laude virtutem, quod suum cuique tribuat, [Col. 1062C] quod aequitatem in omnibus servet; et cum caeterae virtutes quasi tacitae sint, et intus inclusae, solam esse justitiam, quae nec sibi tantum conciliata sit, nec occulta, sed foras tota promineat, et ad bene faciendum prona sit, ut quamplurimis prosit: quasi vero in judicibus solis, atque in potestate aliqua constitutis justitia esse debeat, et non in omnibus.

[Col. 1063A] Atqui [Col. 1063A] [4Kb] nullus est hominum, ne infimorum quidem ac mendicorum, in quem justitia cadere non possit. Sed quia ignorabant quid esset, unde proflueret, quid operis haberet, summam illam virtutem, id est, commune omnium bonum paucis tribuerunt, eamque nullas utilitates proprias aucupari, sed alienis tantum commodis studere dixerunt. Nec immerito extitit Carneades, homo summo ingenio et acumine, qui refelleret istorum orationem, et justitiam, quae fundamentum stabile non habebat, everteret; non quia vituperandam esse justitiam sentiebat, sed ut illos defensores ejus ostenderet nihil certi, nihil firmi de justitia disputare.



CAPUT LVI. (olim I.) (Div. Inst. lib. V, c. 16 et 17.) [Col. 1063B] De justitia, quae est veri Dei cultus.

Nam si justitia est veri Dei cultus (quid enim tam justum ad aequitatem, tam pium ad honorem, tam necessarium ad salutem, quam Deum agnoscere ut parentem, venerari ut dominum, ejusque legi praeceptis obtemperare?), nescierunt ergo justitiam philosophi, quia nec ipsum Deum agnoverunt, nec cultum ejus legemque tenuerunt; et ideo refelli potuerunt a Carneade, cujus haec fuit disputatio, nullum esse jus naturale, itaque omnes animantes, ipsa ducente natura, commoda sua defendere, et ideo justitiam, si alienis utilitatibus consulit, suas negligit, stultitiam esse dicendam. Quod si omnes populi, penes quos sit imperium, ipsique Romani, qui orbem totum possederint, [Col. 1064A] justitiam sequi velint, ac suum cuique restituere, quod vi et armis occupaverunt, ad casas et egestatem revertentur. Quod si fecerint, justos quidem, sed tamen stultos judicari necesse est, qui ut aliis prosint, sibi nocere contendant. Deinde, si reperiat aliquis hominem, qui aut aurum pro aurichalco, aut argentum pro plumbo vendat per errorem, atque id emere necessitas cogat, utrum dissimulabit, et emet parvo, an potius indicabit? Si indicabit, justus utique dicetur, quia non fefellit; sed idem stultus, qui alteri fecerit lucrum, sibi damnum. Sed facile de damno est. Quid, si vita ejus in periculum veniet, ut eum necesse sit, aut occidere, aut mori, quid faciet? Potest hoc evenire, ut, naufragio facto, inveniat aliquem imbecillem tabulae inhaerentem; aut victo exercitu fugiens, reperiat [Col. 1064B] aliquem vulneratum equo insidentem: utrumne aut illum tabula, aut hunc equo deturbabit, ut ipse possit evadere? Si volet justus esse, non faciet: sed idem stultus judicabitur, qui dum alterius vitae parcit, suam prodit. Si faciet, sapiens quidem videbitur, quia sibi consulet; sed idem malus, quia nocebit.



CAPUT LVII. (Div. Inst. lib. III, c. 17 et 18; V, 15 17 18 et 19.) De sapientia et stultitia.

Acuta ista sane: sed respondere ad ea facillime possumus. Imitatio enim nominum facit, ut sic esse videatur. Nam et justitia imaginem habet stultitiae, non tamen est stultitia; et malitia imaginem sapientiae, non tamen sapientia est. Sed sicut malitia ista in [Col. 1065A] conservandis utilitatibus suis intelligens et arguta, [Col. 1065A] [5Kb] non sapientia, sed calliditas et astutia est; ita et justitia non debet stultitia, sed innocentia nominari: quia necesse est, et justum esse sapientem, et eum qui sit stultus, injustum. Nam neque ratio, neque natura ipsa permittit, ut is qui justus est, sapiens non sit; quoniam justus nihil utique facit, nisi quod rectum et bonum est, pravum et malum semper fugit. Quis autem discernere bonum et malum, pravum et rectum potest, nisi qui sapiens fuerit? Stultus autem male facit, quia bonum et malum quid sit, ignorat. Ideo peccat, quia non potest prava et recta discernere. Non potest ergo, neque stulto justitia, neque injusto sapientia convenire. Stultus igitur non est, qui nec tabula naufragum, nec equo saucium dejecerit, quia [Col. 1065B] se abstinuit a nocendo, quod est peccatum; peccatum autem vitare sapientis est.

Sed ut stultus prima facie videatur, illa res efficit, quod extingui animam cum corpore existimant: idcirco omne commodum ad hanc vitam referunt. Si enim post mortem nihil est, utique stulte facit, qui alterius animae parcit cum dispendio suae, aut qui alterius lucro magis quam suo consulit. Si mors animam delet, danda est opera, quo diutius commodiusque vivamus: si autem vita post mortem superest aeterna et beata, hanc utique corporalem cum omnibus terrae bonis justus et sapiens contemnet, quia sciet, quale [Col. 1065C] a Deo sit praemium recepturus. Teneamus igitur innocentiam, [Col. 1066A] teneamus justitiam; subeamus imaginem stultitiae, ut veram sapientiam tenere possimus. Etsi hominibus ineptum videtur ac stultum, torqueri et mori malle, quam libare diis, et abire sine noxa, nos tamen omni virtute omnique patientia fidem Deo exhibere nitamur. Non mors terreat, non dolor frangat, quominus vigor animi, et constantia inconcussa servetur. Stultos vocent, dummodo ipsi sint stultissimi, et coeci, et hebetes, et pecudibus aequales; qui non intelligunt esse mortiferum, relicto Deo vivo, prosternere se atque adorare terrena; qui nesciunt, et illos aeternam poenam manere, qui figmenta insensibilia fuerint venerati, et eos, qui nec tormenta, nec mortem pro cultu et honore veri Dei recusaverint, vitam perpetuam consecuturos. Haec est fides summa, haec [Col. 1066B] vera sapientia, haec perfecta justitia. Nihil ad nos attinet, quid judicent stulti, quid homunculi sentiant. Nos judicium Dei expectare debemus, ut eos postmodum, qui de nobis judicaverint, judicemus.



CAPUT LVIII, alias II. (Div. Inst. lib. VI, c. 1 et 2.) De vero cultu Dei et sacrificio.

Dixi de justitia, quid esset. Sequitur ut ostendam, quod sit verum sacrificium Dei, qui sit justissimus ritus colendi, ne quis arbitretur, aut victimas, aut odores, aut dona pretiosa desiderari a Deo, a quo si fames, si sitis, [Col. 1066C] si algor, si rerum omnium terrenarum cupiditas abest, [Col. 1067A] non ergo utitur his [Col. 1065A] [5Kb] [Col. 1067A] [57Kb] omnibus, quae templis diisque fictilibus inferuntur: sed sicut corporalibus corporalia, sic utique incorporali incorporale sacrificium necessarium est. Illis autem, quae in usum tribuit homini Deus, ipse non indiget, cum omnis terra in ipsius sit potestate: non indiget templo, cujus domicilium mundus est; non indiget simulacro, qui est et oculis, et mente incomprehensibilis; non indiget terrenis luminibus, qui solem cum caeteris astris in usum hominis potuit accendere. Quid igitur ab homine desiderat Deus, nisi cultum mentis, qui est purus et sanctus? Nam illa, quae aut digitis fiunt, aut extra hominem sunt, inepta, fragilia, ingrata sunt. Hoc est sacrificium verum, non quod ex arca, sed quod ex corde profertur, non quod manu, sed quod mente libatur. Haec acceptabilis victima est, quam de seipso animus immolat. Nam quid [Col. 1067B] hostiae? quid thura? quid vestes? quid argentum? quid aurum? quid pretiosi lapides conferunt, si colentis pura mens non est? Sola ergo justitia est, quam Deus expetit. In hac sacrificium, in hac Dei cultus est, de quo nunc mihi disserendum est, docendumque in quibus operibus justitiam necesse sit contineri.



CAPUT LIX, olim III, al. II. (Div. Inst. lib. V, c. 5 et sq. et 19; VI, c. 3, 4, 9, 10.) De viis vitae, et primis mundi temporibus.

Duas esse humanae vitae vias, nec philosophis ignotum [Col. 1068A] fuit, nec poetis: sed eas utrique diverso modo induxerunt. Philosophi alteram industriae, alteram inertiae esse voluerunt: sed hoc minus recte, quod eas ad sola vitae hujus commoda retulerunt. Melius poetae, qui alteram justorum, alteram impiorum esse dixerunt. Sed in eo peccant, quod eas non in hac vita, sed apud inferos esse aiunt. Nos utique rectius, qui alteram vitae, alteram mortis, et hic tamen esse has vias dicimus. Sed illa dexterior, qua justi gradiuntur, non in Elysium fert, sed in coelum. Immortales enim fiunt. Sinisterior ad tartarum; aeternis enim cruciatibus addicuntur injusti. Tenenda est igitur nobis justitiae via, quae ducit ad vitam. Primum autem justitiae officium est, Deum agnoscere ut parentem, eumque metuere ut dominum, diligere ut [Col. 1068B] patrem. Idem enim nos genuit, qui vitali spiritu animavit, qui alit, qui salvos facit. Habet in nos non modo ut pater, verum etiam ut dominus licentiam verberandi, et vitae ac necis potestatem; unde illi ab homine duplex honos, id est, amor cum timore debetur. Secundum justitiae officium est, hominem agnoscere velut fratrem. Si enim nos idem Deus fecit, et universos ad justitiam vitamque aeternam pari conditione generavit, fraterna utique necessitudine cohaeremus, quam qui non agnoscit, injustus est. Sed origo hujus mali, quo societas inter se hominum, [Col. 1069A] quo necessitudinis vinculum dissolutum [Col. 1069] [4Kb] est, ab ignoratione veri Dei nascitur. Qui enim fontem illum benignitatis ignorat, bonus esse nullo pacto potest. Inde est, quod ex eo tempore, quo dii multi consecrari ab hominibus colique coeperunt, fugata est, sicut poetae ferunt, justitia: sic diremptum est omne foedus, dirempta societas juris humani. Tum sibi quisque consulere, jus in viribus computare, nocere invicem, fraudibus aggredi, dolis circumscribere, commoda sua aliorum incommodis adaugere; non cognatis, non liberis, non parentibus parcere; ad necem hominum pocula temperare, obsidere cum ferro vias, maria infestare; libidini autem, quo furor duxerit, fraena laxare; nihil denique sancti habere, quod non cupiditas infanda violaret. Cum haec [Col. 1069B] fierent, tum leges sibi homines condiderunt pro utilitate communi, ut se interim tutos ab injuriis facerent. Sed metus legum non scelera comprimebat, sed licentiam submovebat. Poterant enim leges delicta punire, conscientiam munire non poterant. Ita quae ante palam fiebant, clam fieri coeperunt. Circumscribi etiam jura, siquidem ipsi praesides legum praemiis muneribusque corrupti, vel in remissionem malorum, vel in perniciem bonorum sententias venditabant. His accedebant dissensiones, et bella, et mutuae depraedationes, et oppressis legibus saeviendi potestas licenter assumpta.



CAPUT LX. (Div. Inst. lib. VI, c. 3.) De justitiae officiis.

In hoc statu cum essent humanae res, misertus est [Col. 1070A] nostri Deus, revelavit se nobis et ostendit; ut in ipso religionem, fidem, castitatem, misericordiam disceremus; ut, errore vitae prioris abjecto, simul cum ipso Deo nosmetipsos, quos impietas dissociaverat, nosceremus, legemque divinam, quae humana cum coelestibus copulat, tradente ipso Domino, sumeremus: qua lege universi quibus irretiti fuimus, errores cum vanis et impiis superstitionibus tollerentur. Quid igitur homini debeamus, eadem illa lex divina praescribit, quae docet quidquid homini praestiteris, Deo praestari. Sed radix justitiae, et omne fundamentum aequitatis est illud, ut ne facias ulli quod pati nolis; sed alterius animum de tuo metiaris. Si acerbum est injuriam ferre, et qui eam fecerit, videtur injustus, transfer in alterius personam, quod de te sentis, et in tuam, quod [Col. 1070B] de altero judicas; et intelliges tam te injuste facere, si alteri noceas, quam alterum, si tibi. Haec si mente volvamus, innocentiam tenebimus, in qua justitia velut primo gradu insistit. Primum est enim non nocere; proximum, prodesse; et sicut in rudibus agris priusquam serere incipias, evulsis sentibus, et omnibus stirpium radicibus amputatis, arva purganda sunt: sic de nostris animis prius vitia detrahenda, et tunc demum virtutes inserendae, de quibus seminatae per verbum Dei fruges immortalitatis oriantur.



CAPUT LXI. (Div. Inst. lib. VI, c. 15, 16, 19, 24.) De affectibus.

Tres affectus, vel, ut ita dicam, tres furiae sunt, quae in animis hominum tantas perturbationes cient, et interdum cogunt ita delinquere, ut nec famae, nec [Col. 1071A] periculi sui respectum [Col. 1071A] [5Kb] habere permittant: ira, quae vindictam cupit; avaritia, quae desiderat opes; libido, quae appetit voluptates. His vitiis ante omnia resistendum est; hae stirpes eruendae, ut virtutes inseri possint. Hos affectus Stoici amputandos, Peripatetici temperandos putant. Neutri eorum recte: quia neque in totum detrahi possunt, siquidem natura insiti certam habent magnamque rationem; neque diminui, quoniam si mala sunt, carendum est etiam temperatis et mediocribus, si bona, integris abutendum est. Nos vero, neque detrahendos, neque minuendos esse dicimus. Non enim per se mala sunt, quae Deus homini rationabiliter insevit: sed cum sint utique natura bona, quoniam ad tuendam vitam sunt attributa, male utendo fiunt mala; et sicut fortitudo, si pro [Col. 1071B] patria dimices, bonum est, si contra patriam, malum: sic et affectus, si ad usus bonos habeas, virtutes erunt, si ad malos, vitia dicentur. Ira igitur ad coercitionem peccatorum, id est, ad regendam subjectorum disciplinam data est a Deo, ut metus licentiam comprimat, et compescat audaciam. Sed qui terminos ejus ignorant, irascuntur paribus, aut etiam potioribus. Inde ad immania facinora prosilitur: inde ad caedes, inde ad bella consurgitur. Cupiditas quoque ad desideranda et conquirenda vitae necessaria tributa est. Sed qui nesciunt fines ejus, insatiabiliter opes congerere nituntur. Hinc venena, hinc circumscriptiones; hinc falsa testamenta, hinc omnia fraudum genera eruperunt. [Col. 1072A] Libidinis autem affectus ad procreandos liberos insitus et innatus est: sed qui limites ejus in animo non tenent, utuntur eo ad solam voluptatem. Inde illiciti amores, inde adulteria et stupra, inde omnes corruptelae oriuntur. Redigendi sunt ergo isti affectus intra fines suos, et in viam rectam dirigendi, in qua etiamsi sint vehementes, culpam tamen habere non possunt.



CAPUT LXII, alias V. (Lib. VI Inst., c. 12, 18, 20, 23.) De voluptatibus sensuum coercendis.

Cohibenda est ira, cum patimur injuriam, ut et malum comprimatur, quod ex certamine impendet, et ut duas maximas virtutes, innocentiam patientiamque teneamus. Avaritia frangatur, cum habemus, [Col. 1072B] quod satis est. Quis enim furor est, in his coacervandis laborare, quae aut latrocinio, aut proscriptione, aut morte ad alios necesse sit pervenire? Libido extra legitimum torum non evagetur, sed creandis liberis serviat. Appetentia enim nimia voluptatis, et periculum parit, et infamiam generat, et (quod est maxime cavendum) mortem acquirit aeternam. Nihil est tam invisum Deo, quam meus incesta et animus impurus. Nec hac sola voluptate abstinendum sibi quis putet, quae capitur ex foeminei corporis copulatione, sed et caeteris voluptatibus sensuum reliquorum; quia et ipsae sunt vitiosae, et ejusdem virtutis est eas contemnere. Oculorum voluptas [Col. 1073A] percipitur ex rerum pulchritudine, aurium de vocibus canoris et suavibus, [Col. 1073A] [6Kb] narium de odore jucundo, saporis de cibis dulcibus: quibus omnibus virtus repugnare fortiter debet, ne his illecebris irretitus animus, a coelestibus ad terrena, ab aeternis ad temporalia, a vita immortali ad poenam perpetuam deprimatur. In saporis et odoris voluptatibus hoc periculum est, quod trahere ad luxuriam possunt. Qui enim fuerit his deditus, aut non habebit ullam rem familiarem, aut, si habuerit, absumet, et aget postmodum vitam detestabilem. Qui autem rapitur auditu (ut taceam de cantibus, qui sensus intimos ita saepe deliniunt, ut etiam statum mentis furore perturbent, compositis certis orationibus numerosisque [Col. 1073B] carminibus, aut argutis disputationibus) ad impios cultus facile traducitur. Inde est, quod scriptis coelestibus, quia videntur incompta, non facile credunt, qui aut ipsi sunt diserti, aut diserta legere malunt: non quaerunt vera, sed dulcia; immo illis haec videntur esse verissima, quae auribus blandiuntur. Ita respuunt veritatem, dum sermonis suavitate, capiuntur. Voluptas vero, quae spectat ad visum, multiformis est. Nam quae percipitur ex rerum pretiosarum pulchritudine, avaritiam concitat, quae aliena esse debet a sapiente atque justo: quae autem [Col. 1074A] capitur de specie mulierum, in alteram rapit voluptatem, de qua jam superius locuti sumus.



CAPUT LXIII, olim VI. (Div. Inst. lib. VI, c. 18 et 20.) Spectacula esse potentissima ad corrumpendos animos.

Superest de spectaculis dicere; quae, quoniam potentiora sunt ad corrumpendos animos, vitanda sapientibus, et cavenda sunt totaliter, quod ad celebrandos deorum honores inventa memorantur. Nam munerum editiones Saturni festa sunt. Scena Liberi patris est. Ludi vero Circenses Neptuno dicati putantur, ut jam qui spectaculis interest, relicto Dei cultu, ad profanos ritus transiisse videatur. Sed ego de re malo dicere quam de origine. Quid tam horribile, [Col. 1074B] tam tetrum, quam hominis trucidatio? Ideo severissimis legibus vita nostra munitur; ideo bella execrabilia sunt. Invenit tamen consuetudo quatenus homicidium sine bello ac sine legibus faciat, et hoc sibi voluptas, quod scelus vindicavit. Quod si interesse homicidio, sceleris conscientia est, et eidem facinori spectator obstrictus est, cui et admissor, ergo et in his gladiatorum caedibus non minus cruore profunditur, qui spectat, quam ille qui facit: nec potest esse immunis a sanguine, qui voluit effundi, aut videri [Col. 1075A] non interfecisse, qui interfectori et favit, [Col. 1075A] [5Kb] et praemium postulavit. Quid scena? num sanctior? in qua comoedia de stupris et amoribus, tragoedia de incestis et parricidiis fabulatur. Histrionum etiam impudici gestus, quibus infames foeminas imitantur, libidines, quas saltando exprimunt, docent. Nam mimus corruptelarum disciplina est, in quo fiunt per imaginem, quae pudenda sunt, ut fiant sine pudore, quae vera sunt. Spectant haec adolescentes, quorum lubrica aetas, quae fraenari ac regi debet, ad vitia et peccata his imaginibus eruditur. Circus vero innocentior existimatur: sed major hic furor est; siquidem mentes spectantium tanta efferuntur insania, ut non modo in convitia, sed etiam in rixas, et praelia, et contentiones saepe consurgant. Fugienda igitur omnia spectacula, ut tranquillum mentis statum tenere possimus. [Col. 1075B] Renuntiandum noxiis voluptatibus, ne deliniti suavitate pestifera, in mortis laqueos incidamus.



CAPUT LXIV. (Lib. VI Inst., c. 18.) Affectus sunt domandi, et a vetitis abstinendum.

Placeat sola virtus, cujus merces immortalis est, cum vicerit voluptatem. Superatis autem affectibus [Col. 1076A] et perdomitis voluptatibus, facilis in comprimendis caeteris labor est ei, qui sit Dei veritatisque sectator: non maledicet unquam, qui speravit a Deo benedictionem. Non pejerabit, sed ne jurabit quidem, ne quando vel necessitate, vel consuetudine in perjurium cadat. Nihil subdole, nihil dissimulanter loquetur; neque abnegabit, quod spoponderit, neque promittet, quod facere non possit: non invidebit cuiquam, qui se suoque contentus sit; nec detrahet, aut male alteri volet, in quem forsitan beneficia Dei proniora sunt. Non furabitur, nec omnino quidquam concupiscet alienum; non dabit in usuram pecuniam (hoc est enim de alienis malis lucra captare), nec tamen negabit, si quem necessitas cogit mutuari. Non sit asper in filium, neque in servum: meminerit, quod et ipse patrem habeat et dominum. Ita cum his [Col. 1076B] aget, quemadmodum secum agi volet. Munera superabundantia non accipiet a tenuioribus; nec enim justum est augeri patrimonia locupletum per damna miserorum.

Vetus praeceptum est, non occidere, quod non sic accipi debet, tamquam jubeamur ab homicidio tantum, quod etiam legibus publicis vindicatur, manus abstinere. Sed hac jussione interposita, nec verbo [Col. 1077A] licebit periculum inferre, [Col. 1077A] [5Kb] nec infantem necare aut exponere, nec seipsum voluntaria morte damnare. Item non adulterare: sed hoc praecepto, non solum corrumpere alienum matrimonium prohibemur, quod etiam communi gentium jure damnatur, verum etiam prostitutis corporibus abstinere. Supra leges enim Dei lex est; ea quoque, quae pro licitis habentur, vetat, ut justitiam consummet. Ejusdem legis est falsum testimonium non dicere, quod et ipsum latius patet. Nam si falsum testimonium mendacio nocet ei, contra quem dicitur, et fallit eum apud quem dicitur, nunquam igitur mentiendum est, quia mendacium semper aut fallit, aut nocet. Non est ergo vir justus, qui etiam sine noxa in otioso sermone mentitur. Huic vero nec adulari licet, perniciosa est enim ac deceptrix [Col. 1077B] adulatio: sed ubique custodiet veritatem. Quae licet sit ad praesens insuavis, tamen, cum fructus ejus atque utilitas apparuerit, non odium pariet, ut ait poeta (Terent. Andr., act. I, scen. 1), sed gratiam .



CAPUT LXV; alias VII. (Lib. VI Inst., cap. 10 et seq.) Praecepta eorum quae jubentur et de misericordia.

Dixi de iis, quae vetantur: dicam nunc breviter, quae jubentur. Innocentiae proxima est misericordia. Illa enim malum non facit, haec bonum operatur; illa [Col. 1078A] inchoat justitiam, haec complet. Nam, cum imbecillior sit hominum natura quam caeterarum animantium, quas Deus et instructas ad inferendam, et munitas ad vim repellendam figuravit, affectum nobis misericordiae dedit, ut omne praesidium vitae nostrae in mutuis auxiliis poneremus. Si enim ficti ab uno Deo, et orti ab uno homine, consanguinitatis jure sociamur, omnem igitur hominem diligere debemus. Itaque non tantum inferre injuriam non oportet, sed ne illatam quidem vindicare, ut sit in nobis perfecta innocentia. Et ideo jubet nos Deus etiam pro inimicis precem facere semper. Ergo animal commune atque consors esse debemus, ut nos invicem praestandis et accipiendis auxiliis muniamus. Multis enim casibus et incommodis fragilitas nostra subjecta est. Spera [Col. 1078B] et tibi accidere posse, quod alteri videas accidisse.

Ita demum excitaberis ad opem ferendam, si sumpseris ejus animum, qui opem tuam in malis constitutus implorat. Si quis victu indiget, impertiamur; et si quis nudus occurrerit, vestiamus; si quis a potentiore injuriam sustinet, eruamus. Pateat domicilium nostrum peregrinis vel indigentibus tecto. Pupillis defensio, viduis tutela nostra non desit. Redimere ab hoste captivos magnum misericordiae opus est, aegros pauperes visere atque refovere. Inopes aut advenas, si obierint, non patiamur insepultos [Col. 1079A] jacere. Haec sunt opera, haec officia misericordiae, quae si quis [Col. 1079A] [5Kb] obierit, verum et acceptum sacrificium Deo immolabit. Haec litabilior victima est apud Deum, qui non pecudis sanguine, sed hominis pietate placatur: quem Deus, quia justus est, sua et ipsum lege, sua et conditione prosequitur; miseretur ejus, quem viderit misericordem, inexorabilis est ei, quem precantibus cernit immitem. Ergo, ut haec omnia, quae Deo placent, facere possimus, contemnenda est pecunia, et ad coelestes transferenda thesauros, ubi nec fur effodiat, nec rubigo consumat, nec tyrannus eripiat; sed nobis ad aeternam opulentiam, Deo custode, servetur.



CAPUT LXVI, alias VIII. (Lib. VI Inst., cap. 23.) [Col. 1079B] De fide in religione, et de fortitudine.

Fides quoque magna justitiae pars est: quae maxime a nobis, qui nomen fidei gerimus, conservanda est, praecipue in religione, quia Deus prior est et potior quam homo. Et si est gloriosum pro amicis, pro parentibus, pro liberis, id est, pro homine suscipere mortem, et qui hoc fecerit, diuturnam memoriam laudemque consequitur; quanto magis pro Deo, qui potest aeternam vitam pro temporali morte praestare! Itaque cum inciderit ejusmodi necessitas, ut desciscere a Deo, atque ad ritus gentium transire cogamur, nullus nos metus, nullus terror inflectat, quominus traditam nobis fidem custodiamus. Deus sit ante oculos, sit in corde, cujus interno auxilio [Col. 1080A] dolorem viscerum, et adhibita corpori tormenta superemus. Nihil tunc aliud quam vitae immortalis praemia cogitemus. Ita facile, etsi dissipandi aut urendi artus fuerint, tolerabimus universa, quae in nos tyrannicae crudelitatis amentia molietur. Postremo ipsam mortem non inviti, aut timidi, sed libentes et interriti subire nitamur, cum sciamus quali apud Deum gloria simus functuri, triumphato saeculo ad promissa venientes; quibus bonis, quanta beatitudine brevia haec poenarum mala, et hujus vitae damna pensemus. Quod si facultas hujus gloriae deerit, habebit fides etiam in pace mercedem.

Teneatur ergo in omnibus vitae officiis, teneatur in matrimonio. Non enim satis est, si aut alieno toro, aut lupanari abstineas. Qui habet conjugem nihil [Col. 1080B] quaerat extrinsecus: sed contentus ea sola, casti et inviolati cubilis sacramenta custodiat. Adulter enim Deo est perinde atque incestus, qui, abjecto jugo, vel in liberam, vel in servam peregrina voluptate luxuriat. Sed sicut foemina castitatis vinculis obligata est, ne alium concupiscat: ita vir eadem lege teneatur, quoniam Deus virum et uxorem unius corporis compage solidavit. Ideo praecepit non dimitti uxorem, nisi crimine adulterii revictam, ut nunquam conjugalis foederis vinculum, nisi quod perfidia ruperit, resolvatur. Illud quoque ad consummandam pudicitiam jungitur, ut non modo peccatum absit, verum etiam cogitatio. Pollui enim mentem quamvis inani cupiditate manifestum est; itaque justum hominem, quod sit secus, nec facere oportere, nec [Col. 1081A] velle. Purganda est igitur conscientia, quam Deus pervidet, qui falli non potest. Emaculetur [Col. 1081A] [5Kb] omni labe pectus, ut templum Dei esse possit, quod non auri, nec eboris nitor, sed fidei et castitatis fulgor illustrat.



CAPUT LXVII, alias IX. (Lib. VI Inst., c. 24 et 25; VII, c. 2 et 3.) De poenitentia, animae immortalitate, et de Providentia.

Sed haec enim omnia difficilia sunt homini, nec patitur conditio fragilitatis naturae, esse quemquam sine macula. Ultimum ergo remedium illud est, ut confugiamus ad poenitentiam, quae non minimum locum inter virtutes habet, quia sui correctio est; ut cum forte aut re, aut verbo lapsi fuerimus, statim resipiscamus, ac nos deliquisse fateamur, oremusque a Deo veniam, quam pro sua misericordia non [Col. 1081B] negabit, nisi perseverantibus in errore. Magnum est poenitentiae auxilium, magnum solatium. Illa est vulnerum peccatorumque sanatio; illa spes, illa portus salutis: quam qui tollit, viam vitae sibi amputat, quia nemo esse tam justus potest, ut nunquam sit ei poenitentia necessaria. Nos vero, etiamsi nullum sit peccatum, confiteri tamen debemus Deo, et pro delictis nostris identidem deprecari, gratias agere etiam in malis. Hoc semper obsequium Domino deferamus. Humilitas enim chara et amabilis Deo est: qui cum magis suscipiat peccatorem confitentem, quam justum superbum, quanto magis justum suscipiet confitentem eumque in regnis coelestibus faciet pro humilitate sublimem.

[Col. 1082A] Haec sunt quae debeat cultor Dei exhibere; hae sunt victimae, hoc sacrificium placabile; hic verus est cultus, cum homo mentis suae pignora in aram Dei confert. Summa illa majestas hoc cultore laetatur: hunc ut filium suscipit, eique donum immortalitatis impartitur; de qua nunc mihi disserendum est, et arguenda persuasio eorum, qui extingui animas cum corporibus arbitrantur. Qui quia nec Deum sciebant, nec arcanum mundi prospicere poterant, ne hominis quidem animaeque rationem comprehenderunt. Quomodo enim possent sequentia pervidere, qui summam non habebant? Negantes igitur esse ullam providentiam, utique Deum, qui fons et caput rerum est, negaverunt. Sequebatur ut ea quae sunt, aut semper fuisse dicerent, aut sua sponte esse [Col. 1082B] nata, aut minutorum seminum conglobatione concreta.

Semper fuisse dici non potest, quod et est, et visui subjacet; ipsum enim esse sine aliquo initio non potest. Sua sponte autem nihil nasci potest, quia nulla est sine generante natura. Semina vero principalia quomodo esse potuerunt, cum et semina ex rebus oriantur, et vicissim res ex seminibus? Nullum igitur semen est, quod originem non habet. Sic factum est, ut cum putarent mundum nulla providentia factum, ne hominem quidem putarint aliqua ratione generatum. Quod si nulla esset in fingendo homine ratio versata, immortalem igitur animam esse non posse. Alii vero ex adverso, et Deum esse unum, et ab eo mundum factum, et hominum causa esse [Col. 1083A] factum, et animas esse immortales existimaverunt. Sed cum ea senserint, [Col. 1083A] [5Kb] hujus tamen divini operis atque consilii nec causas, nec rationes, nec exitus perspexerunt, ut omne veritatis arcanum consummarent, atque aliquo veluti fine concluderent. Sed quod illi facere non potuerunt, quia veritatem perpetuo non tenebant, nobis faciendum est, qui eam cognovimus, Deo annuntiante.



CAPUT LXVIII. (Lib. VI div. Inst., cap. 4.) De mundo, homine et Dei providentia.

Consideremus igitur quae ratio fuerit hujus tanti tamque immensi operis fabricandi. Fecit Deus mundum, sicut Plato existimavit: sed cur fecerit, non ostendit. Quia bonus, inquit, et invidens nulli, fecit [Col. 1083B] quae bona sunt. Atqui videmus in rerum natura, et bona esse et mala. Potest ergo existere perversus aliquis, qualis fuerit ille Theodorus, et Platoni respondere: Imo quia malus est, fecit quae mala sunt. Quomodo illum redarguet? Si quae bona sunt, Deus fecit, unde igitur tanta mala eruperunt, quae plerumque etiam praevalent bonis? In materia, inquit, continebantur. Bona igitur et mala, aut nihil, fecit Deus. Si bona tantum fecit, aeterniora sunt mala, quae facta non sunt, quam bona, quae habuerunt exordium. Finem igitur habebunt, quae aliquando coeperunt, et permanebunt, quae semper fuerunt. [Col. 1083C] Mala ergo potiora sunt. Si autem potiora esse [Col. 1084A] non possunt, ne aeterniora quidem possunt. Ergo aut utraque semper fuerunt, et Deus otiosus, aut utraque ex uno fonte fluxerunt. Est enim convenientius, ut Deus omnia fecerit potius quam nihil.

Ergo secundum sententiam Platonis, idem Deus et bonus est, quia bona fecit, et malus, quia mala. Quod si fieri non potest, apparet non ideo factum esse a Deo mundum, quia bonum est mundus. Omnia enim complexus est bona et mala, nec fecit propter se quidquam, sed propter aliud. Domus enim aedificatur, non ad hoc solum ut sit domus, sed ut suscipiat et tueatur habitantem. Item navis fabricatur, non ad hoc ut navis videatur tantum, sed ut in ea possint homines navigare. Vasa item fiunt, non ut vasa sint solum, sed ut capiant quae sunt [Col. 1084B] usui necessaria. Sic et mundum Deus ad usum aliquem fecerit necesse est. Stoici aiunt causa hominum factum esse, et recte. Homines enim fruuntur his omnibus bonis, quae mundus in se continet. Sed ipsi homines cur facti sint, aut quid in illis utilitatis habeat illa rerum fabricatrix providentia, non explicant.

Immortales esse animas idem Plato affirmat (Plato in Phaed., Phaedon., Gorg., de Leg.): sed cur, aut quomodo, aut quando, aut per quem immortalitatem assequantur, aut quodnam sit omnino tantum illud mysterium; cur ii, qui sunt immortales futuri, prius mortales nascantur, deinde decurso temporalis vitae spatio, atque abjectis fragilium corporum exuviis, [Col. 1084C] ad aeternam illam beatitudinem transferantur, [Col. 1085A] non comprehendit. Denique nec judicium Dei, nec discrimen justi et injusti explicavit: sed animas, quae se [Col. 1085A] [4Kb] sceleribus immerserint, hactenus condemnari putavit, ut in pecudibus renascantur, et ita peccatorum suorum luere poenas, donec rursus ad figuras hominum revertantur; et hoc fieri semper, nec esse finem transmeandi. Ludum mihi nescio quem inducit, somnio similem, cui nec ratio ulla, nec Dei gubernatio, nec consilium aliquod inesse videatur.



CAPUT LXIX, alias X. (Lib. VII Inst., c. 5, 8 et seq.) Mundum propter hominem, et hominem propter Deum esse factum.

Dicam nunc quae sit illa summa, quam ne ii quidem, [Col. 1085B] qui vera dixerunt, collatis in unum causis atque rationibus, connectere potuerunt. Factus a Deo mundus, ut homines nascerentur: nascuntur autem homines, ut Deum patrem agnoscant, in quo est sapientia; agnoscunt, ut colant, in quo est justitia; colunt, ut mercedem immortalitatis accipiant; accipiunt immortalitatem, ut in aeternum Deo serviant. Videsne, quemadmodum sibi connexa sint et prima cum mediis, et media cum extremis? Inspiciamus singula, et videamus utrumne illis ratio quoque subsistat. Fecit ergo Deus mundum propter hominem. Hoc qui non videt, non multum distat a pecude. Quis coelum suspicit, nisi homo? quis solem, quis astra, quis omnia Dei opera miratur, nisi homo? Quis colit [Col. 1085C] terram? quis ex ea fructum capit? Quis navigat mare? Quis pisces, quis volatilia, quis quadrupedes habet in potestate, nisi homo? Cuncta igitur propter hominem Deus fecit, quia usui hominis cuncta cessere.

Viderunt hoc philosophi: sed illud quod sequitur non viderunt, quod ipsum hominem propter se fecerit. [Col. 1086A] Erat enim consequens, et pium, et necessarium, ut cum hominis causa tanta opera molitus sit, cum tantum illi honoris, tantum dederit potestatis, ut dominetur in mundo, et homo agnosceret Deum tantorum beneficiorum auctorem, qui et ipsum fecit mundum propter ipsum, eique cultum et honorem debitum redderet. Hic Plato aberravit; hic perdidit quam primum arripuerat, veritatem, cum de cultu ejus Dei, quem conditorem rerum ac parentem fatebatur, obticuit, nec intellexit hominem Deo pietatis vinculis esse religatum, unde ipsa religio nominatur, et hoc esse solum, propter quod animae immortales fiant. Sensit tamen aeternas esse: sed non per gradus ad eam sententiam descendit. Amputatis enim mediis, incidit potius in veritatem, [Col. 1086B] quasi per abruptum aliquod praecipitium; nec ulterius progressus est, quoniam casu, non ratione, verum invenerat. Colendus est igitur Deus, ut per religionem, quae eadem justitia est, accipiat homo a Deo immortalitatem, nec est ullum aliud praemium piae mentis: quae si est invisibilis, non potest ab invisibili Deo, nisi invisibili mercede donari.



CAPUT LXX. (Lib. VII Inst., c. 12, 13, 20, 21.) Animae immortalitas confirmatur.

Plurimis vero argumentis colligi potest aeternas esse animas. Plato ait, quod per seipsum semper movetur, neque principium motus habet, etiam finem non habere: animum autem hominis per se [Col. 1086C] semper moveri, qui quia sit ad cogitandum mobilis, ad inveniendum solers, ad percipiendum facilis, ad discendum capax, et quia praeterita teneat, praesentia comprehendat, futura prospiciat, multarumque rerum et artium scientiam complectatur immortalem esse; siquidem nihil habeat in se terreni ponderis labe concretum. Praeterea ex [Col. 1087A] virtute ac [Col. 1087A] [4Kb] voluptate intelligitur aeternitas animae. Voluptas omnibus est communis animalibus; virtus solius est hominis: illa vitiosa est, haec honesta; illa secundum naturam, haec adversa naturae, nisi anima immortalis est. Virtus enim pro fide et pro justitia nec egestatem timet, nec exilium metuit, nec carcerem perhorrescit, nec dolorem reformidat, nec mortem recusat: quae quia naturae contraria sunt, aut stultitia est virtus, si et commoda impedit, et vitae nocet; aut si stultitia non est, ergo anima immortalis est, et ideo praesentia bona contemnit, quia sunt alia potiora, quae post dissolutionem corporis sui assequatur. Illud etiam maximum argumentum immortalitatis, quod Deum solus homo agnoscit. In mutis nulla suspicio religionis est, quia [Col. 1087B] terrena sunt, in terramque prostrata. Homo ideo rectus aspicit coelum, ut Deum quaerat. Non potest igitur non esse immortalis, qui immortalem desiderat. Non potest esse solubilis, qui cum Deo et vultu, et mente communis est. Denique coelesti elemento, quod est ignis, homo solus utitur. Si enim lux per ignem, vita per lucem, apparet eum, qui usum ignis habet, non esse mortalem, quoniam id illi proximum, id familiare est, sine quo non potest, nec lux, nec vita constare.

Sed quid argumentis colligimus aeternas esse animas, cum habeamus testimonia divina? Id enim sacrae litterae ac voces prophetarum docent. Quod si cui parum videtur, legat carmina Sibyllarum, Apollinis quoque Milesii responsa consideret; ut [Col. 1087C] intelligat delirasse Democritum, et Epicurum, et Dicaearchum, qui soli omnium mortalium, quod est evidens, negaverunt. Confirmata immortalitate, superest docere, a quo, et quibus, et quomodo, et quando tribuatur? Cum certa et constituta divinitus tempora compleri coeperint, interitum et consummationem [Col. 1088A] rerum fieri necesse est, ut innovetur a Deo mundus. Id vero tempus in proximo est, quantum de numero annorum, deque signis, quae praedicta sunt a prophetis, colligi potest. Sed cum sint innumerabilia, quae de fine saeculi, et conclusione temporum dicta sunt, ea ipsa quae dicuntur, nuda ponenda sunt, quoniam ut testimoniis utamur immensum est. Si quis illa desiderat, aut nobis minus credit, adeat ad ipsum sacrarium coelestium litterarum, quarum fide instructior errasse philosophos sentiat, qui aut aeternum esse hunc mundum, aut infinita esse annorum millia putaverunt, ex quo fuerit instructus. Nondum enim sex millia completa sunt, quo numero consummato, tunc demum malum omne tolletur, ut regnet sola justitia. Quod quatenus [Col. 1088B] eventurum sit, paucis explicabo.



CAPUT LXXI, alias XI. (Lib. VII Inst., c. 15, 16, 17, 19.) De postremis temporibus.

Haec a prophetis, sed ut vatibus, futura dicuntur. Cum coeperit mundo finis ultimus propinquare, malitia invalescet, omnia vitiorum et fraudum genera crebrescent, justitia interibit; fides, pax, misericordia, pudor, veritas non erit; vis et audacia praevalebit; nemo quidquam habebit, nisi male partum, manuque defensum. Si qui erunt boni, praedae ac ludibrio habebuntur. Nemo pietatem parentibus exhibebit, nemo infantis aut senis miserebitur; avaritia et libido universa corrumpet. Erunt caedes et sanguinis [Col. 1088C] effusiones. Erunt bella, non modo externa et finitima, verum etiam intestina. Civitates inter se belligerabunt: omnis sexus et omnis aetas arma tractabunt. Non imperii dignitas conservabitur, non militiae disciplina: sed more latrocinii depraedatio et vastitas fiet. Regnum multiplicabitur, et decem viri occupabunt [Col. 1089A] orbem, et partientur, et vorabunt; [Col. 1089A] [21Kb] et existet alius longe potentior ac nequior, qui tribus ex eo numero deletis, Asiam possidebit, et caeteris in potestatem suam redactis et adscitis, vexabit omnem terram. Novas leges statuet, veteres abrogabit; rempublicam suam faciet, nomen imperii sedemque mutabit.

Tunc erit tempus infandum et execrabile, quo nemini libeat vivere. Denique in eum statum res cadet, ut vivos lamentatio, mortuos gratulatio sequatur. Civitates et oppida interibunt, modo ferro, modo igni, modo terrae motibus crebris, modo aquarum inundatione, modo pestilentia et fame. Terra nihil feret, aut frigoribus nimiis, aut caloribus sterilis. Aqua omnis partim mutabitur in cruorem, partim [Col. 1089B] amaritudine vitiabitur; ut nihil sit nec ad cibos utile, nec ad potum salubre. His malis accedent etiam prodigia de coelo, ne quid desit hominibus ad timorem. Cometae crebro apparebunt. Sol perpetuo squalore fuscabitur. Luna sanguine inficietur, nec amissae lucis damna reparabit. Stellae omnes decident; nec temporibus sua ratio constabit, hyeme atque aestate confusis. Tunc et annus, et mensis, et dies breviabitur. Et hanc esse mundi senectutem ac defectionem Trismegistus elocutus est. Quae cum venerit, [Col. 1090A] adesse tempus sciendum est, quo Deus ad commutandum saeculum revertatur.

Inter haec autem mala surget rex impius, non modo generi hominum, sed etiam Deo inimicus. Hic reliquias illius prioris tyranni conteret, cruciabit, vexabit, interimet. Et tunc erunt lacrymae juges, luctus et gemitus perpetes, et ad Deum cassae preces: nulla requies a formidine, nec somnus ad quietem. Dies cladem, nox metum semper augebit. Sic orbis terrarum pene ad solitudinem, certe ad raritatem hominum redigetur. Tunc et impius justos homines ac dicatos Deo persequetur, et se coli jubebit ut Deum. Se enim dicet esse Christum cujus erit adversarius. Ut credi ea possint, accipiet potestatem mirabilia faciendi: ut ignis descendat a coelo; ut sol desistat a [Col. 1090B] cursu suo; ut imago, quam posuerit, loquatur. Quibus prodigiis illiciet multos, ut adorent eum, signumque ejus in manu aut fronte suscipiant. Et qui non adoraverit, signumque susceperit, exquisitis cruciatibus morietur. Ita fere duas partes exterminabit, tertia in desertas solitudines fugiet. Sed ille vecors, ira implacabili furens, adducet exercitum, et obsidebit montem, quo justi confugerint. Qui cum se viderint circumsessos, implorabunt auxilium Dei voce magna, et exaudiet eos, et mittet eis liberatorem.



CAPUT LXXII. (Lib. VII Inst., c. 20, 24, 26.)[Col. 1091A] De Christo e coelo descendente ad universale judicium, et de regno millenario.

Tunc coelum in tempestate [Col. 1091A] [34Kb] patefiet, et descendet Christus in virtute magna; et anteibit eum claritas ignea, et vis inaestimabilis angelorum; et extinguetur omnis illa multitudo impiorum, et torrentes sanguinis current; et ipse ductor effugiet, atque exercitu saepe reparato, quartum praelium faciet, quo captus cum caeteris omnibus tyrannis, tradetur exustioni. Sed et ipse daemonum princeps, auctor et machinator malorum, catenis igneis alligatus, custodiae dabitur, ut pacem mundus accipiat, et ut vexata tot saeculis terra requiescat. Pace igitur parta, compressoque omni [Col. 1091B] malo, Rex ille justus et victor judicium magnum de vivis et mortuis faciet super terram: et viventibus quidem justis tradet in servitium gentes universas; mortuos autem ad aeternam vitam suscitabit, et in terra cum iis ipse regnabit, et condet sanctam civitatem, et erit hoc regnum justorum mille annis. Per idem tempus, et stellae candidiores erunt, et claritas solis augebitur, et luna non patietur diminutionem. Tunc descendet a Deo pluvia benedictionis matutina et vespertina, et omnem frugem terra sine labore hominum procreabit. Stillabunt mella de rupibus: lactis et vini fontes exuberabunt. Bestiae, deposita feritate, mansuescent, lupus inter pecudes errabit innoxius, vitulus cum leone pascetur, columba cum accipitre [Col. 1091C] congregabitur, serpens virus non habebit, nullum [Col. 1092A] animal vivet ex sanguine. Omnibus enim Deus copiosum atque innocentem victum ministrabit.

Peractis vero mille annis, ac resoluto daemonum principe, rebellabunt gentes adversus justos, et veniet innumerabilis multitudo ad expugnandam sanctorum civitatem. Tunc fiet ultimum judicium Dei adversus gentes. Concutiet enim a fundamentis suis terram, et corruent civitates, et pluet super impios ignem cum sulphure et grandine, et ardebunt, et se invicem trucidabunt. Justi vero sub terra paulisper latebunt, donec perditio gentium fiat, et exibunt post diem tertium, et videbunt campos cadaveribus opertos. Tunc fiet terrae motus, et scindentur montes, et subsident valles in altitudinem profundam, et congerentur in eam corpora mortuorum, et vocabitur nomen [Col. 1092B] ejus . Post haec renovabit Deus mundum, et transformabit justos in figuras angelorum, ut immortalitatis veste donati, serviant Deo in sempiternum. Tunc etiam impii resurgent, non ad vitam, sed ad poenam. Eos quoque, secunda resurrectione facta, Deus excitabit, ut ad perpetua tormenta damnati, et aeternis ignibus traditi, merita pro sceleribus suis supplicia persolvant.



CAPUT LXXIII, alias XII. (Lib. VII Inst., c. ult.) Spes salutis in Dei religione et cultu.

Quare cum haec omnia vera et certa sint, prophetarum omnium consona annuntiatione praedicta, cum eadem Trismegistus, eadem Hystaspes, eadem sibyllae [Col. 1092C] cecinerint, dubitari non potest quin spes omnis vitae [Col. 1093A] ac salutis in sola Dei religione sit posita. [Col. 1093A] [2Kb] Itaque nisi homo Christum susceperit, quem Deus ad liberationem misit atque missurus est, nisi summum Deum per eum cognoverit, nisi mandata ejus legemque servaverit, in eas incidet poenas de quibus locuti sumus. Proinde fragilia contemnenda sunt, ut solida consequamur; spernenda terrena, ut coelestibus honoremur; temporalia fugienda, ut ad aeterna veniamus. Erudiat se quisque ad justitiam, formet ad continentiam, praeparet ad agonem, instruat ad virtutem; ut [Col. 1094A] si forte adversarius indixerit bellum, nulla vi, nullo terrore, nullis cruciatibus a recto et bono divellatur, non se substernat insensibilibus figmentis, sed verum et solum Deum rectus agnoscat: abjiciat voluptates, quarum illecebris anima sublimis deprimitur ad terram: teneat innocentiam, prosit quamplurimis, incorruptibiles sibi thesauros bonis operibus acquirat, ut possit, Deo judice, pro virtutis suae meritis, vel coronam fidei, vel praemium immortalitatis adipisci.




Volume back matter





[Col. 1093]
SYLLABUS RERUM QUAE IN HOC TOMO CONTINENTUR.

    [Col. 1093A] Elenchus operum quae in hoc volumine continentur. 9.
    Notitiae biographicae necnon et bibliographicae de sanctis pontificibus Romanis, Marcellino, Marcello, Eusebio, Melchiade, et de Rheticio Aeduensi episcopo. 10

SANCTUS MARCELLINUS PAPA.
    § primus.---Quando et quamdiu sederit. Ibid.
    § II.---De antiqua fabula qua Marcellinum idolis thus obtulisse vulgatum est. Ibid.
    § III.---Vulgatae synodi Suessanae seu Sinuessanae de Marcellino papa gesta. 11
    I.---Urbani et Marcellini altercatio. Ibid.
    II.---De thurificatione Marcellini. 12
    III.---De synodo in qua Marcellinus thurificasse se negat. 13
    IV.---Damnantur Urbanus, Castorius ac socii. 14
    V.---Presbyteri Romani damnationem Castorii et sociorum ratam habent. Marcellini causam discutiunt alii quinquaginta episcopi. 15
    VI.---Suo eum judicio permittunt, et quinque clericorum damnationem approbant. 16
    VII.---Marcellinum thurificasse probatur. Superinducuntur quatuor et quadraginta novi testes. Ipse se damnat Marcellinus. Ibid.

SANCTUS MARCELLUS PAPA.
    § I.---Quando et quamdiu sederit. 19
    § II.---De Constantia Marcelli in servanda poenitentiae disciplina 21
    De sancto Marcello martyre Damasi papae carmen, Ibid.
    § III.---De decreto quod Marcello adscribitur, ubi de usu quo pueros monasteriis parentes offerebant, disseritur. 22

SANCTUS EUSEBIUS PAPA.
    § I.---Quando et quamdiu sederit. 25
    § II.---In quo vulgatum de S. Eusebio carmen explicatur. 27
    § III.---De epistolis ac decretis Eusebio papae adscriptis. Ibid.

SANCTUS MELCHIADES PAPA.
    § I.---Quando et quamdiu sederit. 29
    § II.---De litteris Maxentii imperatoris ac praefecti praetorio Melchiadi datis, quibus illi ecclesiis quae fuerant ablatae, restitui jubebant. 30
    § III.---Donatistarum causa Melchiadis cognitioni a Constantino imperatore demandatur. 32
    § IV.---Melchiadis sententia de Caeciliani causa. 33
    § V.---Melchiadis judicium Donatistae antiqui respuunt, eumque postmodum traditionis librorum recentiores falso accusant. 38
    § VI.---De decretis Melchiadi papae attributis. 40
    [Col. 1094B] Rhetecii episcopi Aeduensis dictum de Baptismo. 46
    Anonymi carmen de Laudibus Domini. Ibid.
    Celsi in altercationem Jasonis et Papisci praefatio de Judaica incredulitate, ad Vigilium episcopum. 49
    Praefatio Nicolai Lenglet Dufresnoy in Lactantium. 58
    Lactantii Vita. 75
    Insignium virorum testimonia de L. Caecilio Firmiano Lactantio. 78
    Synthesis doctrinae Lactantii. 81-82 et seq.
    Annotationes censoriae in quaedam Lactantii errata. 87-88.
    Propositiones quae in Lactantio reperiuntur ad fidem pertinentes a catholicis caute legendae. 91-94
    Elenchus manuscriptorum codicum Lactantii. Ibid.
    Manuscripti codices. 94-100
    Notitia manuscriptorum codicum Lucii Caecilii Firmiani Lactantii, qui asservantur Romae, in apostolica bibliotheca Vaticana. 102-104

LACTANTII DIVINARUM INSTITUTIONUM
    LIBER PRIMUS.---De falsa religione. 110
    Analysis hujus libri. Ibid. 
    Praefatio.---Quanti sit et fuerit semper cognitio veritatis. 112
    Caput primum.---De religione et sapientia. 115
    Cap. II.---Quod providentia sit in rebus humanis. 120
    Cap. III.---Uniusne potestate Dei mundus regatur, an multorum. 122
    Cap. IV.---Quod unus vere sit Deus a prophetis etiam praenuntiatus. 127
    Cap. V.---De testimoniis poetarum et philosophorum. 129
    Cap. VI.---De Divinis testimoniis et de Sibyllis et earum carminibus. 138
    Cap. VII.---De testimoniis Apollinis et deorum. 148
    Cap. VIII.---Quod Deus sine corpore sit, nec sexu ad procreandum egeat. 153
    Cap. IX.---De Hercule, et ejus vita et morte. 156
    Cap. X.---De Aesculapii, Apollinis, Neptuni, Martis, Castoris et Pollucis, Mercurii atque Liberi vita et gestis. 160
    Cap. XI.---De Jovis ortu, vita, regno, nomine et morte, et de Saturno et Urano. 165
    Cap. XII.---Quod Stoici figmenta poetarum ad philosophicam transferunt rationem. 184
    Cap. XIII.---Quam vanae sint et inanes Stoicorum interpretationes de diis; et ibi de Jovis ortu, Saturno et ope. 186
    Cap. XIV.---Quid de diis Euhemeri et Ennii doceat sacra historia. 190
    Cap. XV.---Quomodo cum fuerint illi homines, dii fuerint nominati. 192
    Cap. XVI.---Qua ratione dii esse non possint, quos sexus [Col. 1095] differentia discernit, et quod in naturam Dei non cadit officium generandi. 201
    Cap. XVII.---De Stoicorum eadem sententia, et ibi de deorum aerumnis et turpitudinibus. 204
    Cap. XVIII.---De deorum consecratione propter collata in homines beneficia. 209
    Cap. XIX.---Quod Deum verum simul cum diis vanis nemo possit colere. 215
    Cap. XX.---De diis Romanorum et eorum sacris. 216
    Cap. XXI.---De diis Barbarorum quibusdam propriis, et eorum sacris, ac itidem de Romanis. 230
    Cap. XXII.---Quid auctor praedictarum vanitatum in Italia apud Romanos fuerit, et quis apud alias gentes. 242
    Cap. XXIII.---De vanarum superstitionum aetatibus, et quibus coeperint temporibus. 250
    LIBER SECUNDUS.---De origine erroris. 252
    Hujus libri analysis. Ibid.
    Caput primum.---Quod rationis oblivio faciat homines ignorantes veri Dei, qui colitur in adversis et in prosperis contemnitur. 253
    Cap. II.---Quae fuerit prima causa fingendi simulacra: de vera Dei imagine, et ejus vero cultu. 258
    Cap. III.---Quod Cicero aliique doctiores peccaverunt, non avertendo populos ab errore. 265
    Cap. IV.---De simulacris ornamentisque templorum, et eorum contemptu etiam ab ipsis gentilibus. 268
    Cap. V.---Quod solus omnium creator Deus est colendus, non vero elementa, nec corpora coelestia: refelliturque Stoicorum sententia qui stellas et astra deos putant. 276.
    Cap. VI.---Quod nec mundus totus, nec elementa sint Deus, nec animata. 281
    Cap. VII.---De Deo et religionibus insipientium; de avaritia et majorum auctoritate. 284
    Cap. VIII.---De rationis usu in religione; deque somniis, auguriis, oraculis talibusque portentis. 287
    Cap. IX.---De diabolo, mundo, Deo, providentia, homine et ejus sapientia. 293
    Cap. X.---De mundo ejusque partibus, elementis et tempestatibus. 306
    Cap. XI.---De animantibus, homine, Prometheo, Deucalione, Parcis. 311
    Cap. XII.---Quod animalia non sponte nata sint, sed dispositione divina, cujus fecisset nos conscios Deus, si scire expediret. 316
    Cap. XIII.---Quare duo sexus in homine; quid sit mors ejus prima, quid secunda; et de primorum parentum culpa et poena. 319.
    Cap. XIV.---De Noe vini inventore; qui primi scientiam astrorum habuerint, ac de ortu falsarum religionum. 326
    Cap. XV.---De inquinatione angelorum, et duobus generibus daemonum. 330
    Cap. XVI.---Daemones nihil posse in eos qui in fide solidati sunt. 334
    Cap. XVII.---Astrologiam, aruspicinam et similes artes esse daemonum inventa. 336
    Cap. XVIII.---De Dei patientia et ultione, daemonum cultu et falsis religionibus. 341
    Cap. XIX.---De simulacrorum et terrenarum rerum cultu. 344
    Cap. XX.---De philosophis, deque veritate. 345
    LIBER TERTIUS.---De falsa sapientia. 346
    Analysis hujus libri. Ibid.
    Caput primum.---Veritatis collatio cum eloquentia; cur eam non sunt assecuti philosophi; de stylo simplici Scripturarum. 347
    Cap. II.---De philosophia, et quam inanis fuerit ejus in exponenda veritate occupatio. 351
    Cap. III.---Philosophia quibus rebus constet; et quis fuerit academicae sectae auctor primarius. 354
    Cap. IV.---Scientiam a Socrate, opinationem a Zenone esse sublatam. 357
    Cap. V.---Multarum rerum scientiam esse necessariam. 359
    Cap. VI.---De sapientia, et Academicis et Physicis. 360
    Cap. VII.---De philosophia ethica et summo bono. 362
    Cap. VIII.---De summo bono et animi corporisque voluptatibus et virtute. 365
    Cap. IX.---De summo bono, et de cultu veri Dei, atque Anaxagorae refutatio. 371
    Cap. X.---Proprium hominis est Deum cognoscere et colere. 374
    Cap. XI.---De religione, sapientia, ac summo bono. 376
    Cap. XII.---De duplici pugna corporis et animae; atque de appetenda virtute propter vitam aeternam. 378
    Cap. XIII.---De animae immortalitate, deque sapientia, [Col. 1096] philosophia et eloquentia. 383
    Cap. XIV.---Quod Lucretius et alii erraverunt, ac ipse Cicero in statuenda sapientiae origine. 386
    Cap. XV.---Senecae error in philosophia: et quomodo philosophorum oratio cum eorum vita pugnet. 390
    Cap. XVI.---Quod recte docentes philosophi male vivant, teste Cicerone; unde non tam philosophiae, quam sapientiae studendum est. 395
    Cap. XVII.---A philosophia ad philosophos transit, initio ab Epicuro sumpto; et quomodo Leucippum et Democritum habuerit auctores erroris. 398
    Cap. XVIII.---Pythagorici et Stoici, animarum immortalitatem statuentes, voluntariam mortem inaniter persuadent. 405
    Cap. XIX.---Cicero et alii sapientissimi animarum immortalitatem, sed infideliter docent, et quod bona vel mala mors ex anteacta vita sit ponderanda. 410
    Cap. XX.---Socrates aliis prudentior fuit in philosophia, quamvis in multis desipuerit. 414
    Cap. XXI.---De Platonis doctrina, quae respublicas destrueret. 417
    Cap. XXII.---De Platonis praeceptis, iisdemque reprehensis. 419
    Cap. XXIII.---De erroribus quorumdam philosophorum, deque sole et luna. 421
    Cap. XXIV.---De antipodibus, de coelo ac sideribus. 425
    Cap. XXV.---De addiscenda philosophia; et quanta ad ejus studium sint necessaria. 428
    Cap. XXVI.---Sapientiam sola doctrina coelestis largitur; et quam sit efficax lex Dei. 431
    Cap. XXVII.---Quam parum philosophorum praecepta conferant ad veram sapientiam, quam in sola religione invenies. 433
    Cap. XXVIII.---De vera religione, deque natura; fortuna num sit dea, et de philosophia. 436
    Cap. XXIX.---De fortuna iterum et virtute. 440
    Cap. XXX.---Epilogus ante dictorum; et qua ratione sit transeundum a vanitate philosophorum ad sapientiam veram et veri Dei cognitionem, in quo solo virtus est et beatitudo. 444
    LIBER QUARTUS.---De vera sapientia et religione. 445-446
    Analysis hujus libri. Ibid.
    Caput primum.---De priore hominum religione, et quomodo error transfusus sit in omnem aetatem, ac de septem Graeciae sapientibus. 447
    Cap. II.---Ubi quaerenda sit sapientia; quare Pythagoras et Plato non accesserunt ad Judaeos. 451
    Cap. III.---Sapientia et religio divelli non possunt; necessarium est ut naturae Dominus sit uniuscujusque pater. 453
    Cap. IV.---De sapientia itidem et religione, atque de jure patris et domini. 456
    Cap. V.---Oracula prophetarum sunt inspicienda; et de temporibus eorum, atque judicum et regum. 558
    Cap. VI.---Deus omnipotentem genuit filium; atque de eo testimonia Sibyllarum et Trismegisti. 461
    Cap. VII.---De nomine filii; atque unde Jesus et Christus appellatur. 463
    Cap. VIII.---De ortu Jesu in spiritu et in carne; de spiritibus et testimoniis prophetarum. 465
    Cap. IX.---De verbo Dei. 469
    Cap. X.---De Jesu adventu; de Judaeorum casibus ac eorum regimine usque ad passionem Dominicam. Ibid.
    Cap. XI.---De causa incarnationis Christi. 478
    Cap. XII.---De Jesu ortu ex Virgine, de ejus vita, morte, et resurrectione; atque de iis rebus testimonia prophetarum. Ibid.
    Cap. XIII.---De Jesu Deo et homine; atque de eo prophetarum testimonia. 482
    Cap. XIV.---De Jesu sacerdotio a prophetis praedicto. 487
    Cap. XV.---De Jesu vita et miraculis; atque de iis testimonia. 490
    Cap. XVI.---De Jesu Christi passione; quod fuerit praedicta. 495
    Cap. XVII.---De Judaeorum religionibus, ac eorum odio in Jesum. 499
    Cap. XVIII.---De passione dominica, et quod ea praenuntiata fuerit. 502
    Cap. XIX.---De Jesu morte, sepultura et resurrectione; atque de iis rebus praedicta. 510
    Cap. XX.---De Jesu in Galilaeam post resurrectionem profectione, atque de utroque Testamento, Vetere et Novo. 514
    Cap. XXI.---De Jesu ascensione, eaque praedicta; et de discipulorum praedicatione et gestis. 516
    Cap. XXII.---Argumenta infidelium contra Jesu incarnationem. [Col. 1097] 517
    Cap. XXIII.---De praecipiendo et agendo. 519
    Cap. XXIV.---Eversio argumentorum supra objectorum. 520
    Cap. XXV.---De Jesu adventu in carne et spiritu, ut Deum inter et hominem mediator esset. 524
    Cap. XXVI.---De cruce Jesu et caeteris tormentis, et de agni legalis figura. 525
    Cap. XXVII.---De mirandis per crucis virtutem effectis, ac de daemonibus. 531
    Cap. XXVIII.---De spe et vera religione, atque de superstitione. 535
    Cap. XXIX.---De religione christiana, et de Jesu cum Patre conjunctione. 538
    Cap. XXX.---De haeresibus et superstitionibus vitandis, et quae sit sola et vera Ecclesia catholica. 540
    LIBER QUINTUS.---De justitia. 543-544
    Analysis hujus libri. Ibid.
    Caput primum.---De non damnandis reis, inaudita causa; unde Litteras sacras contempserint philosophi; de primis assertoribus religionis christianae. 546
    Cap. II.---Quantum a temerariis hominibus impugnata fuit veritas christiana. 552
    Cap. III.---De veritate christianae doctrinae, et adversariorum vanitate; atque Christum non fuisse magum. 556
    Cap. IV.---Cur istud opus editum sit; atque iterum de Tertulliano et Cypriano. 562
    Cap. V.---Quae sub Saturno erat vera justitia, hanc Jupiter fugavit. 564
    Cap. VI.---Explosa justitia, cupiditas, iniquae leges, audacia, avaritia, ambitio, superbia, impietas, aliaque regnarunt vitia. 567
    Cap. VII.---De Jesu adventu et fructu; atque de ejus saeculi virtutibus et vitiis. 570
    Cap. VIII.---De justitia omnibus nota ac non suscepta; de vero Dei templo, atque de ejus cultu, ut cuncta conterantur vitia. 572
    Cap. IX.---De sceleribus impiorum, et Christianorum cruciatibus. 575
    Cap. X.---De falsa pietate, et de falsa et vera religione. 580
    Cap. XI.---De crudelitate gentilium in christianos. 584
    Cap. XII.---De vera virtute; atque de existimatione boni aut mali civis. 587
    Cap. XIII.---De Christianorum incrementis et suppliciis. 589
    Cap. XIV.---De Christianorum fortitudine. 593
    Cap. XV.---De stultitia, sapientia, pietate, aequitate et justitia. 595
    Cap. XVI.---De officiis viri justi, et aequitate Christianorum. 599
    Cap. XVII.---De Christianorum aequitate, sapientia et stultitia. 602
    Cap. XVIII.---De justitia, sapientia et stultitia. 604
    Cap. XIX.---De virtute et Christianorum cruciatibus; ac de jure patris et domini. 609
    Cap. XX.---De vanitate et sceleribus impiarum religionum, et Christianorum cruciatibus. 611
    Cap. XXI.---De cultu deorum, et Dei veri; atque de bestiis quas coluerunt Aegyptii. 618
    Cap. XXII.---De furore daemonum in Christianos, et errore infidelium. 623
    Cap. XXIII.---De justitia et patientia Christianorum. 625
    Cap. XXIV.---De ultione divina in Christianorum tortores. 630
    LIBER SEXTUS.---De vero cultu. 629-634
    Analysis hujus libri. Ibid.
    Caput primum.---De Dei veri cultu et innocentia, atque de cultu falsorum deorum. 634
    Cap. II.---De falsorum deorum et veri Dei cultu. 637
    Cap. III.---De viis et de vitiis et virtutibus; ac de coeli praemiis et infernorum poenis. 641
    Cap. IV.---De viis vitae, de voluptatibus, necnon de incommodis Christianorum. 644
    Cap. V.---De vera virtute et eadem falsa; ac de scientia. 649
    Cap. VI.---De summo bono et virtute; deque scientia ac justitia. 652
    Cap. VII.---De via erroris ac veritatis; quod ea simplex sit, angusta et ardua, atque Deum habeat ducem. 657
    Cap. VIII.---De erroribus philosophorum, ac varietate legum. 659
    Cap. IX.---De lege et praecepto Dei; de misericordia atque errore philosophorum. 662
    Cap. X.---De religione erga Deum, et misericordia erga homines; atque de mundi principio. 666
    [Col. 1098] Cap. XI.---De personis in quas beneficium sit conferendum. 671
    Cap. XII.---De generibus beneficentiae et operibus misericordiae. 676
    Cap. XIII.---De poenitentia, de misericordia et peccatorum venia. 684
    Cap. XIV.---De affectibus ac de iis Stoicorum sententia, et de virtute, vitiis et misericordia. 686
    Cap. XV.---De affectibus ac de iis Peripateticorum sententia. 788
    Cap. XVI.---De affectibus ac de iis Peripateticorum eversa sententia: quis sit verus affectuum, quique eorum malus usus. 692
    Cap. XVII.---De affectibus ac eorum usu; de patientia et summo bono Christianorum. 693
    Cap. XVIII.---De quibusdam Dei mandatis et patientia. 698
    Cap. XIX.---De affectibus eorumque usu, atque de tribus furiis. 703
    Cap. XX.---De sensibus et eorum voluptatibus brutorum et hominis; atque de oculorum voluptate et spectaculis. 705
    Cap. XXI.---De aurium voluptatibus et sacris Litteris. 713
    Cap. XXII.---De saporis et odoris voluptatibus. 715
    Cap. XXIII.---de tactus voluptate et libidine, atque de matrimonio et continentia. 716
    Cap. XXIV.---De poenitentia, de venia ac praeceptis Dei. 722
    Cap. XXV.---De sacrificio et de bono Dei digno; atque de forma laudandi Deum. 728
    LIBER SEPTIMUS.---De Vita beata. 731
    Analysis hujus libri. Ibid.
    Cap. primum.---De mundo: et qui sint credituri, qui vero non, atque ibi reprehensio perfidorum. 733
    Cap. II.---De errore philosophorum, ac de divina sapientia; atque de aureo saeculo. 739
    Cap. III.---De natura et de mundo; atque reprehensio Stoicorum et Epicureorum. 740
    Cap. IV.---Quod omnia in aliquem usum creata sunt etiam quae mala videntur: quare homo in tam fragili corpore ratione fruatur. 746
    Cap. V.---De hominis creatione, atque de dispositione mundi, et de summo bono. 749
    Cap. VI.---Quare mundus et homo creati sunt; quam sit inanis cultus deorum, 757
    Cap. VII.---De philosophorum varietate, eorumque veritate. 758
    Cap. VIII.---De immortalitate animae. 761
    Cap. IX.---De aeternitate animae, atque de virtute. 764
    Cap. X.---De vitiis et virtutibus, atque de vita et morte. 767
    Cap. XI.---De temporibus postremis, atque de anima et corpore. 769
    Cap. XII.---De anima et corpore; atque de conjunctione eorum, et discessu ac reditu. 771
    Cap. XIII.---De anima ac testimonia de ejus aeternitate. 777
    Cap. XIV.---De mundi temporibus primis ac postremis. 779
    Cap. XV.---De mundi vastatione ac mutatione imperiorum. 784.
    Cap. XVI.---De mundi vastatione, ejusque prodigiis. 790
    Cap. XVII.---De falso propheta et incommodis piorum, et illius internecione. 793
    Cap. XVIII.---De mundi casibus in extremo, ac de iis praedictis a vatibus. 795
    Cap. XIX.---De adventu Christi ad judicium, et de falso propheta devicto. 796
    Cap. XX.---De Christi judicio, de Christianis atque de anima. 798
    Cap. XXI.---De cruciatibus et poenis animarum. 800
    Cap. XXII.---De errore poetarum, atque de animae reditu ab inferis. 803
    Cap. XXIII.---De resurrectione animae, atque ejus rei testimonia. 806
    Cap. XXIV.---De renovato mundo. 808
    Cap. XXV.---De postremis temporibus, ac de urbe Romana. 811
    Cap. XXVI.---De daemonis emissione, alteroque maximo judicio. 815
    Cap. XXVII.---Adhortatio et confirmatio piorum. 818
    SANCTI AUGUSTINI Fragmentum de extremo judicio. 822

DISSERTATIO DE SEPTEM DIV. INSTITUT. LIBRIS, AUCTORE D. LE NOURRY.
    Cap. Primum.---Septem librorum analysis.
    Art. Primus.---Analysis libri primi. 823
    [Col. 1099] Art. II.---Analysis libri secundi. 829
    Art. III.---Analysis libri tertii. 833
    Art. IV.---Analysis libri quarti. 838
    Art. V.---Analysis libri quinti. 843
    Art. VI.---Analysis libri sexti. 848
    Art. VII.---Analysis libri septimi. 852
    Cap. II.---De horum librorum auctore, titulo, argumentis, numero, divisione in capita, ac quas ob rationes in lucem editi sint.
    Art. Primus.---De horum librorum auctore, titulo, quid Institutionum Divinarum nomine intelligatur, de totius operis singulorumque librorum titulis, argumentis, numero, atque in capita divisione. 858
    Art. II.---Quibus rationibus Lactantius ad hos libros conficiendos adductus sit, et utrum Minucius Felix, Tertullianus ac Cyprianus non plene suscepto defendendae christianae religionis muneri satisfecerint. 861
    Art. III.---De duobus philosophis gentilibus, quorum impiis scriptis Lactantius ad hos libros divulgandos impulsus est, et utrum ab ipso christianae religionis causa perfectius quam ab aliis, ac qua ratione defendatur. 865
    Cap. III.---De horum librorum aetate, ac variis fragmentis, quae videntur inepte iis inserta, et de erroribus Lactantio adscriptis.
    Art. Primus.---Quo tempore Lactantius hos libros scripserit, et utrum duas divulgaverit eorum editiones. 868
    Art. II.---Utrum Lactantius hos libros Constantino Magno nuncupaverit eumque una et altera oratione allocutus sit. 872
    Art. III.---De fragmentis pluribus quae spuria videntur, et Lactantii textui praepostere inserta. 876
    Art IV.---De variis erroribus Lactantio adscriptis. 882

JOSEPHI ISAEI CAESENATIS notae in septem libros Div. Institut. Lactantii.
    Notae Isaei in lib. I. 883
    Notae Isaei in lib. II. 911
    Notae Isaei in lib. III. 941
    Notae Isaei in lib. IV. 955
    Notae Isaei in lib. V. 990
    Notae Isaei in lib. VI. 994
    Notae Isaei in lib. VII. 999
    Admonitio O. F. Fritzsche in Divinarum Institutionum Epitomen. 1018
    LACTANTII EPITOME DIVINARUM INSTITUTIONUM AD PENTADIUM FRATREM. Ibid.
    Praefatio. Totius Epitomes ac Institutionum consilium et ratio Ibid.
    Caput primum.---De Divina providentia. 1019
    Cap. II.---Quod Deus sit unus nec possint esse plures. Ibid.
    Cap. III.---De Deo uno testimonia poetarum. 1021
    Cap. IV.---Quod Deus sit unus testimonia philosophorum. Ibid.
    Cap. V.---Quod unum Deum vates, id est Sibyllae praedicant. 1022
    Cap. VI. Deus, cum sit aeternus et immortalis, sexu et successione non eget. 1023
    Cap. VII.---De Herculis vita facinorosa et morte. Ibid.
    Cap. VIII.---De Aesculapio, Apolline, Marte, Castore et Polluce, atque de Mercurio et Baccho. 1024
    Cap. IX.---De Deorum turpitudinibus. Ibid.
    Cap. X.---De Jove ac ejus vita libidinosa. 1025
    Cap. XI.---Varia emblemata, quibus Jovis turpitudines velarunt poetae. Ibid.
    Cap. XII. Poetae ea quae ad deos spectant, non omnia fingunt. 1026
    Cap. XIII.---Narrantur facta Jovis ex Euhemero historico. 1027
    Cap. XIV.---Saturni et Urani gesta ex historicis desumpta. Ibid.
    Cap. XX.---De diis Romanorum propriis. 1028
    Cap. XXI.---De sacris deorum Romanorum. Ibid.
    Cap. XXII.---De sacris introductis a Fauno et Numa. 1029
    Cap. XXIII.---De diis et sacris Barbarorum. 1030.
    Cap. XXIV.---De origine sacrorum et religionum. 1031
    Cap. XXV.---De aureo saeculo; de simulacris ac Prometheo, qui primus hominem effigiavit. 1032
    [Col. 1100] Cap. XXVI. De elementorum et astrorum cultu. 1033
    Cap. XXVII---De hominis creatione, peccato et poena; ac de angelis, tum bonis, tum malis. 1034
    Cap. XXVIII.---De daemonibus ac eorum operationibus malis. 1035
    Cap. XXIX.---De Dei patientia atque providentia. 1036
    Cap. XXX.---De falsa sapientia. 1038
    Cap. XXXI.---De scientia et opinatione. 1039
    Cap. XXXII.---De philosophorum sectis ac dissensione. Ibid.
    Cap. XXXIII.---Quod summum bonum sit in vita quaerendum. 1040
    Cap. XXXIV.---Quod ad justitiam nati sint homines. 1042
    Cap. XXXV.---Quod immortalitas sit summum bonum. 1043
    Cap. XXXVI.---De philosophis, scilicet Epicuro et Pythagora. Ibid.
    Cap. XXXVII.---De Socrate ac ejus contradictione. 1045
    Cap. XXXVIII.---De Platone, cujus doctrina ad veritatem propius accedit. Ibid.
    Cap. XXXIX.---De variis philosophis ac de antipodis. 1046
    Cap. XL.---De philosophorum insipientia. 1047
    Cap. XLI.---De vera religione ac sapientia. 1048
    Cap. XLII.---De sapientia religiosa; Christi nomen nulli notum, nisi ipsi et Patri. Ibid.
    Cap. XLIII.---De Jesu Christi nomine et duplici nativitate. 1049
    Cap. XLIV.---Duplex Christi nativitas, ex prophetis probatur. 1051
    Cap. XLV.---Christi virtus et opera probantur ex Scripturis. Ibid.
    Cap. XLVI.Probatur ex prophetis passionem ac mortem Christi praenuntiatam fuisse. 1053
    Cap. XLVII.---De Jesu Christi resurrectione, apostolorum missione, Servatorisque in coelum ascensione. 1055
    Cap. XLVIII.---De Judaeorum exhaeredatione, et gentilium adoptione. Ibid:
    Cap. XLIX.---Quod Deus non est nisi unus. 1056
    Cap. L. Cur Deus humanum corpus assumpsit, ac mortem passus fuit. 1057
    Cap. LI.---De morte Christi in cruce. Ibid.
    Cap. LII.---Spes salutis hominum in veri Dei agnitione, et de odio Ethnicorum in Christianos. 1058
    Cap. LIII.---Rationes in Christianos expenduntur et refelluntur. 1059
    Cap. LIV.---De religionis libertate in adorando Deo. 1060
    Cap. LV.---Ethnici justitiam in sequendo Deo crimine impietatis infamant. 1062
    Cap. LVI.---De justitia, quae est veri Dei cultus. 1063
    Cap. LVII.---De sapientia et stultitia. 1064
    Cap. LVIII.---De vero cultu Dei et sacrificio. 1066
    Cap. LIX.---De viis vitae et primis mundi temporibus. 1067
    Cap. LX.---De justitiae officiis. 1069
    Cap. LXI.---De affectibus. 1070
    Cap. LXII.---De voluptatibus sensuum coercendis 1072
    Cap. LXIII.---Spectacula esse potentissima ad corrumpendas animas. 1074
    Cap. LXIV.---Affectus sunt domandi et a vetitis abstinendum. 1075
    Cap. LXV.---Praecepta eorum quae jubentur et de misericordia. 1077
    Cap. LXVI.---De fide in religione, et de fortitudine. 1079
    Cap. LXVII.---De poenitentia, animae immortalitate, et de providentia. 1081
    Cap. XLVIII.---De mundo, homine et Dei providentia. 1083
    Cap. XLIX.---Mundum propter hominem, et hominem propter Deum esse factum. 1085
    Cap. LXX.---Animae immortalitas confirmatur. 1086
    Cap. LXXI.---De postremis temporibus. 1088
    Cap. LXXII.---De Christo e coelo decendente ad universale judicium, et de regno millenario. 1091
    Cap. LXXIII.---Spes salutis in Dei religione et cultu. 1092



